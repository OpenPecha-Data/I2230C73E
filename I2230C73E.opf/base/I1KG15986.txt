༄༅། །དབུ་མའི་སྤྱི་དོན་བསྐལ་བཟང་མགུལ་རྒྱན་གྱི་
དག ངས་དོན་གསལ་བར་བྱེད་པའི་ཡང་
གསལ་སྒྲོན་མེ་ཞེས་བྱ་བ་
བཞུགས་སོ། །
སེར་བྱེས་སྟོད་པ་མཁན་པོ།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་།

༄༅། །དབུ་མའི་སྤྱི་དོན་བསྐལ་བཟང་མགུལ་རྒྱན་གྱི་
དགོངས་དོན་གསལ་བར་བྱེད་པའི་ཡང་།
གསལ་སྒྲོན་མེ་ཞེས་བྱ་བ་
བཞུགས་སོ། ། །
གངས་ཅན་ཁྱད་ནོར་དཔེ་ཚོགས། པོད་ཕྲེང་གོ་དྲུག་པ།

གླེང་གཞི། 
རབ་དཀར་གངས་རིའི་ཕྲེང་བས་ཡོངས་སུ་བསྐོར་ཞིང་འཛམ་གླིང་གོ་ལ་ཆེན་པོའི་སྤྱི་གཙུག་ཏུ་
ཆགས་པའི་མཐོ་སྒང་བོད་ཅེས་གྲགས་པའི་ས་ཡི་ཐིག་ལེར། ཕ་སྤྲེལ་རྒན་དང༌། མ་བྲག་སྲིན་གཉིས་
ནས་མཆེད་པའི་བོད་མིའི་ཐོག་མ་བྱུང་བ་ནས་བཟུང་། སྐྱེ་བོ་རྣམས་ཀྱིས་རང་རང་གི་རྣམ་དཔྱོད་འདྲ་
མིན་གྱི་རྩལ་ལ་བརྟེན་ནས་རིག་པའི་གནས་ཅི་རིགས་གསར་གཏོད་དང༌། འཕེལ་རྒྱས་གཏོང་མུས་སུ།
ལྷག་པར་དུས་རབས་བདུན་པའི་སྐབས་སུ་ས་གསུམ་ན་སྙན་པའི་གྲགས་པ་ཡོངས་སུ་ཁྱབ་པའི་ཆོས་ཀྱི་
རྒྱལ་པོ་སྲོང་བཙན་སྒམ་པོ་ཞེས་བྱ་བའི་སྐྱེས་མཆོག་གང་གི་མཁྱེན་བརྩེ་ནུས་པའི་བྱེད་ལས་ཉག་གཅིག་
གི་མཐུ་ལས། བོད་ཀྱི་ས་ཆེན་པོའི་ཁྱོན་ཀུན་ལ་ཁྱབ་པར་ནུས་ཤིང་། འཇིག་རྟེན་དང་། འཇིག་རྟེན་
ལས་འདས་པའི་ཆོས་ཀྱི་གནས་ལུགས་མཐའ་དག་ཇི་བཞིན་སྟོན་པར་ནུས་པ། ཆེས་ངོ་མཚར་རྨད་དུ་
བྱུང་བའི་བོད་ཀྱི་ཡི་གེ་འདི་བཞིན་ཐོག་མར་སྲོལ་གཏོད་མཛད་ལ། སྐྱེ་རྒུའི་ཕན་བདེའི་གཞི་རྩ་ནང་
ཆོས་བོད་དུ་བསྒྱུར་འགོ་བརྩམས་པ་དང༌། དུས་རབས་བརྒྱད་པའི་ནང་ཆོས་རྒྱལ་ཁྲི་སྲོང་ལྡེ་བཙན་གྱིས་
བསམ་ཡས་སུ་སད་མི་བདུན་གྱིས་ཐོག་དྲངས་རབ་བྱུང་གི་སྡེ་དང་། སྒྲ་བསྒྱུར་སློབ་གྲྭ་ཐོག་མར་
བཙུགས་ནས་བློ་རིག་བཀྲ་བའི་ལོ་ཙཱ་བ་དུ་མ་གསོ་སྐྱོང་གནང་སྟེ། ཉེ་འབྲེལ་རྒྱལ་ཁབ་ཁག་ནས་ནང་
རིག་པ་གཙོ་བོར་གྱུར་བའི་རིག་གཞུང་སྙིང་བཅུད་སྣ་ཚོགས་ལྗོངས་འདིར་དར་སྤེལ་མཛད་དེ། ཤེས་
རིག་མཛོད་བརྒྱའི་སྒོ་འཕར་ཡངས་པོར་ཕྱེ་བ་ནས་བཟུང༌། དུས་རབས་རིམ་པའི་ནང་ཡུལ་ཁམས་
འདིར་འཆད་རྩོད་རྩོམ་གསུམ་ལ་མངའ་བརྙེས་པའི་མཁས་གྲུབ་གཉིས་ལྡན་གྱི་སྐྱེས་ཆེན་དམ་པ་ཇི་སྙེད་
བྱོན་པ་རྣམས་ཀྱིས་སྔ་ཕྱིར་བོད་ཡིག་ཏུ་བསྒྱུར་ཅིང་གཏན་ལ་ཕབ་པ་དང་། གསར་རྩོམ་མཛད་པའི་
བསྟན་བཅོས་ཐམས་ཅད་འུ་ཅག་ལྟ་བུས་ཚེ་གང་ངལ་བ་བསྟེན་ནས་བགྲངས་ཀྱང་བགྲང་བར་དཀའ་
བས། བོད་ཁུལ་གྱི་གསུང་རབ་གླེགས་བམ་ཐམས་ཅད་གཞི་གཅིག་ཏུ་བརྩིགས་ན་རི་རྒྱལ་ལྷུན་པོའི་

དཔངས་ལའང་སྐྱེངས་པ་སྟེར་ནུས་སོ་ཞེས་སྨྲས་ཀྱང་འུད་དུ་མི་ཆེ། དེ་ལྟ་བུའི་རྩ་ཆེའི་རིག་གཞུང་རྨོངས་
པའི་ནད་བརྒྱ་འཇོམས་པའི་སྨན་མཆོག་བདུད་རྩི་ལྟ་བུ་དེ་དག་གི་རོ་བཅུད་གངས་ཅན་པའི་ལུས་སེམས་
སུ་ཤོག་བུ་སྣུམ་ཚོས་བཞིན་དུ་སིམས་པ་ནས་བཟུང་། སྐྱེ་བོ་ཕལ་པ་དག་གི་བླང་དོར་འབྱེད་པའི་ཤེས་
རབ་ཀྱི་ཚད་ཀྱང་ཆེས་མཐོན་པོར་སོན་ཏེ་སྒོ་གསུམ་དགེ་བཅུའི་ལས་ལ་བརྩོན་པ་དང་། བྱམས་དང་སྙིང་
རྗེས་རྒྱུད་དུལ་ཞིང་། ཡ་རབས་དང་གཤིས་བཟང་གི་མཛེས་སྡུག་རང་ཆས་སུ་ལྡན་པའི་མི་རིགས་ཁྱད་
འཕགས་ཅན་ཞིག་ཏུ་ཡར་རྒྱས་བྱུང་བའི་འབྲས་བུར། དེང་གི་དུས་སུའང་འཛམ་གླིང་ཤར་ནུབ་ལ་
གནས་པའི་སྲིད་འབྱོར་རིག་གསུམ་སྤྱི་དང༌། ཡང་སྒོས་ཚན་རིག་རྩེར་སོན་གྱི་ཡུལ་གྲུ་དག་གི་མི་སྣ་
གྲགས་ཅན་རྣམས་ཀྱང་ཡུལ་འདི་དང་འདི་ཉིད་ཀྱི་རིག་གནས་ལ་བློ་ཁ་ཕྱོགས་ས་དང༌། ཞིབ་འཇུག་བྱ་
ཡུལ་ཞིག་ཏུ་གྱུར་དོན་ཡང་དེ་ལྟར་ལགས།
འོན་ཀྱང་སེམས་ཅན་སྤྱི་མཐུན་གྱི་བསོད་ནམས་ཉམས་དམས་སུ་སོང་བའི་ཉེར་ལེན་ལས། ལོ་
བཅུའི་གོད་ཆགས་ཀྱི་ཁྲོད་དུ་སྟོང་གསུམ་ནོར་གྱིས་བཀང་སྟེ་ཡོན་དུ་ཕུལ་ན་ཡང་བླུ་ཐབས་བྲལ་བའི་
གངས་ལྗོངས་ཀྱི་ཁྱད་ནོར་ཏེ། གསུང་རབ་པར་ཤིང་དང་བཅས་པ་ཕལ་མོ་ཆེ་མེ་ལྷ་དང་ཆུ་ལྷའི་ཞལ་དུ་
ཕུལ་ཟིན་དག་ནི་བསྐྱར་གསོ་བྱ་རྒྱུའི་ནུས་མཐུ་རང་ཅག་སུ་ལའང་མེད་ལ། དུས་ངན་དེ་ལྟ་བུའི་ཁྲོད་
ནས་སྟེས་དབང་གིས་ད་ལྟ་ས་སྟེང་དུ་ལྷག་ལུས་གསུང་རབ་དག་ཀྱང་ཕལ་ཆེ་བ་དཔེ་རྒྱུན་དཀོན་རིགས་
ཤ་སྟག་ཏུ་གྱུར་སྟབས་དེང་སྐབས་རིག་གནས་དངོས་རྫས་ཀྱི་ལམ་ལུགས་གཞིར་བཟུང་བདག་སྲུང་བྱེད་
དགོས་རྐྱེན། རིག་གཞུང་དོན་གཉེར་བའི་སྤྱན་ལམ་དུ་བསྟར་མ་ཐུབ་པས་གསུང་རབ་ཀྱི་དགོས་པ་ཇི་
བཞིན་མ་གྲུབ་ཅིང་། དེ་བས་ཉེན་ཚབས་ཆེ་བ་ནི་འབྱུང་བཞི་སོགས་ཀྱི་གནོད་པས་ས་སྟེང་དུ་རྩ་བརླག་
མི་གཏོང་བའི་ངེས་པ་མེད་གཤིས། འདི་ཀུན་བདག་སྲུང་གནད་འཁེལ་བྱ་རྒྱུ་དེ་གཞན་ལ་འགེལ་ཐབས་
མེད་པའི་རང་ཅག་ཁོ་ནའི་འགན་འཁྲི་ཉིད་དུ་ངེས་སོ། །
དེར་བརྟེན་སེ་ར་ཐེག་ཆེན་གླིང་དང་ལྷ་ལྡན་གཙུག་ལག་ཁང་མཉམ་འབྲེལ་གྱིས་སེར་གཙུག་
ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ཞེས་པའི་ཚན་པ་ཞིག་ཆེད་དུ་བཙུགས་ནས་ད་བར་

བགྲང་བྱ་གསུམ་ལྷག་ཙམ་གྱི་རིང་ལ་ཕྱོགས་གཉིས་ནས་ཐུན་མོང་དུ་མ་ཐེབས་སྒོར་ས་ཡ་གསུམ་ལྷག་
ཙམ་བཏང་སྟེ་དཔེ་དཀོན་མྱུར་སྐྱོབ་དང༌། དེང་སྐབས་སློབ་གཉེར་བའི་ཉེར་མཁོའི་ཆེད་དུ་གངས་ཅན་
ཁྱད་ནོར་ཞེས་པའི་དཔེ་ཚོགས་གསར་དུ་བསྒྲིགས་ཏེ་ད་ཕན་པོད་འཕྲེང་ཉིས་བརྒྱར་ཉེ་བ་པར་སྐྲུན་ཟིན་
པ་དང༌། དགོན་སྡེ་དང༌། སྤྱི་ཚོགས་ཀྱི་དཔེ་མཛོད་ཁང་བརྒྱ་ལ་ཉེ་བར་ཆ་ཚང་གཉིས་རེ་རིན་མེད་
འབུལ་ལམ་ཞུས་པ་ཕུད། དེ་བྱིངས་མ་གནས་ཙམ་གྱི་ཐོག་ནས་སྤུས་འཚོང་ཞུས་ཏེ། རྒྱལ་བསྟན་ལ་སྲི་
ཞུ་དང་རིས་མེད་སེར་སྐྱ་ཐོས་བསམ་ཅན་རྣམས་ཀྱི་ཐུགས་འདུན་སྐོང་ཐབས་ཞུ་མུས་སུ་ཡོད་པ་དང༌།
འདས་པའི་ལོ་ཟླའི་ནང་ངོས་ཚོའི་ལས་གཞི་ལ་གོང་རིམ་འབྲེལ་ཡོད་ཚན་པ་ཁག་གི་དབུ་ཁྲིད་
ནས་གཟིགས་སྐྱོང་བླ་ན་མེད་པ་གནང་བ་དང་། མཁྱེན་དཔྱོད་མཁའ་ལྟར་ཡངས་ཤིང་། ལྷག་བསམ་
དུང་ལྟར་དཀར་བའི་སྐྱེས་ཆེན་དུ་མས་ངོས་ཚོའི་ལས་ཀར་གདེང་འཇོག་ཚད་མེད་དང་། མ་ནོར་ལམ་
སྟོན། མ་དཔེ་མཁོ་འདོན་གནང་བ་སོགས་ཀྱིས་མཚོན། ང་ཚོར་ཕྱར་བ་གྲུ་འདེགས་ཀྱིས་ལྷད་མེད་རྒྱབ་
སྐྱོར་རོགས་རམ་གནང་བར་རྗེས་སུ་ཡིད་རངས་དང༌། སྙིང་དབུས་ནས་ཐུགས་རྗེ་ཆེ་ཞེས་ཞུ་བ་དང་
ཆབས་ཅིག །འབྱུང་འགྱུར་ཡང་སེར་གཙུག་ནས་དགེ་ལུགས་གསུང་འབུམ་གཙོ་བོར་གྱུར་པའི་རིས་
མེད་གསུང་རབ་དཔེ་རྒྱུན་དཀོན་རིགས་དང་། ཞིབ་འཇུག་ཚན་པ་ཁག་དང་། སློབ་གྲྭ་ཁག་ལ་ཉེ་བར་
མཁོ་བའི་རིག་གཞུང་དག་ཀྱང་རིམ་པས་པར་སྐྲུན་ཞུ་རྒྱུའི་འདུན་པ་སྙིང་བཅངས་སུ་ཡོད་པ་ལགས་ན།
ལྷག་བསམ་རྣམ་དཔྱོད་ཅན་གྱི་རིས་མེད་སེར་སྐྱ་ཀུན་ནས་མ་དཔེ་མཁོ་འདོན་དང༌། ང་ཚོའི་ལས་ཀར་
རྩ་ཆེའི་ལམ་སྟོན་བཀའ་སློབ་མུ་མཐུད་ལྷུག་སྩོལ་ཡོད་པ་མཁྱེན་ཞེས་ཞུའོ། །
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།
སྤྱི་ལོ་༢༠༠༩ལོའི་ཟླ་བ་༦པའི་ཚེས་༧ལ།

དཀར་ཆག།
༡ ༑དབུ་མའི་མཆོད་བརྗོད་ཀྱི་དོགས་གཅོད།                                                                                  (1)
༢ ༈ཤིང་རྟའི་སྲོལ་འབྱེད་ཀྱི་དོགས་གཅོད།                                                                                (10)
༣ ༈བསྟན་བཅོས་ཆེན་པོ་དབུ་མ་ལ་འཇུག་པའི་སྐོར་ལ།                                                                                (18)
༤ ༑ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས་ཞེས་སོགས་ཀྱི་དོགས་གཅོད།                                                                               (22)
 ༥ ༼འདིར་བསྟན་ཆོས་གསུམ་གྱི་ངོ་བོ་ངོས་བཟུང་བའི་དོགས་གཅོད།                                                                                (57)
༦ ༈ བྱང་སེམས་འཕགས་པའི་སའི་རྣམ་བཞག་གི་དོགས་གཅོད།                                                                               (65)
༧ ༈ རྫོགས་པའི་བྱང་ཆུབ་སེམས་ལྟ་དང་པོ་ལ་གནས་ཀྱང་ཞེས་སོགས་ཀྱི་སྐོར་གྱི་དོགས་གཅོད།                                                                               (76)
༨ ༑ཉན་རང་ལ་ཆོས་ཐམས་ཅད་རང་བཞིན་མེད་པར་རྟོགས་པར་ཡོད་པར་བསྟན་པ་ལ།                                                                                (76)
༩ ༈བདེན་བཞི་ཕྲ་རགས་གཉིས་གཉིས་སུ་འབྱེད་ཚུལ་གྱི་དོགས་གཅོད།                                                                               (87)
༡༠ ༈འཕགས་པ་ལ་ཆོས་ཀྱི་བདག་མེད་རྟོགས་པའི་ཁྱབ་མ་ཁྱབ་ཀྱི་སྐོར་ལ།                                                                               (110)
༡༡ ༈ སེམས་བསྐྱེད་གཉིས་པའི་སྐབས་ཀྱི་དོགས་གཅོད།                                                                                (118)
༡༣ ༈ སེམས་སྐྱེད་གསུམ་པའི་སྐབས་ཀྱི་དོགས་གཅོད།                                                                                (120)
༡༣ རྫོགང་ཕྱིར་རྒྱས་སྲས་རྣམས་ལ་ཁྲོས་པ་ཡིས་སོགས་ཀྱི་དོགས་གཅོད།                                                                                (136)
༡༩ སྒོས་འདིར་རྒྱས་སྲས་བསམ་གཏན་མངོན་ཤེས་དང་ཞེས་སོགས་ཀྱི་དོགས་གཅོད།                                                                               (144)
༡༥ ༈ སེམས་བསྐྱེད་བཞི་པའི་སྐབས་ཀྱི་དོགས་གཅོད།                                                                                (145)
༡༦ ༈ སེམས་བསྐྱེད་ལྔ་བའི་སྐབས་ཀྱི་དོགས་གཅོད།                                                                                ( 151)
༈ སེམས་བསྐྱེད་དྲུག་པའི་སྐྱབས་ཀྱི་དོགས་གཅོད།                                                                               (153)
 ༡༨ ༑དེ་ཉིད་དེ་ལས་འབྱུང་མའི་གཞན་དག་ལས་ལྟ་ག་ལ་ཞོག་ཞེས་སོགས་ཀྱི་དོགས་གཅོད།                                                                                (158)
༡༩ ༑དགག་བཞག་མདོར་བསྡུས་ཙམ་གྱི་དོགས་གཅོད།                                                                                (166)

༢༠ ༈སྟོང་ཉིད་རིགས་པས་སྒྲུབ་པའི་དོགས་གཅོད།                                                                                (184）
༢༡ ༈ དབུ་མ་ཐལ་བཟློག་གི་དོགས་གཅོད།                                                                                (196)
༢༢ ༈ཆོས་ཅན་མཐུན་སྣང་གི་དོགས་གཅོད།                                                                                (231)
༢༣ ༈ བདེན་གཉིས་ཀྱི་སྐོར་གྱི་དོགས་གཅོད།                                                                                (259)
༢༤ ༈ སངས་རྒྱས་ཡེ་ཤེས་ཀྱིས་ཤེས་བྱ་མཁྱེན་ཚུལ་གྱི་དོགས་གཅོད།                                                                               (263)
༢༥ ༈ ལུགས་འདིའི་ཐུན་མོང་མ་ཡིན་པའི་གྲུབ་མཐའི་འདོད་ཚུལ་ལ།                                                                                (266)
༢༦ ༈ དུས་གསུམ་སྐོར་གྱི་དོགས་གཅོད།                                                                               (272)
༢༧ ༈ དབུ་མ་ཆུ་འབབ་ཀྱི་དོགས་གཅོད།                                                                               (294)
༢༨ ༑དམྱལ་བའི་སྡུག་བསྔལ་གྱིས་མྱོང་ཚུལ་གྱི་སྐོར་ལ།                                                                               (297)
༣༩ ༈ཚད་འགོག་གི་དོགས་གཅོད།                                                                                (306)
༣༠ ༈ རྣམ་པ་དེ་ལྟའི་མདོ་སྡེ་གཞན་ཡང་ནི་ཞེས་སོགས་ཀྱི་སྐོར་ལ།                                                                               (308)
༣༡ ༈དབུ་མ་བདག་འགོག་གི་དོགས་གཅོད།                                                                                (308)

༄༅། ། དབུ་མའི་སྤྱི་དོན་སྐལ་བཟང་མགུལ་རྒྱན་གྱི་དགོངས་དོན་གསལ་
བར་བྱེད་པའི་ཡང་གསལ་སྒྲོན་མེ་ཞེས་བྱ་བ་བཞུགས་སོ།།
བླ་མ་དང་མགོན་པོ་འཇམ་དཔལ་དབྱངས་ངོ་བོ་དབྱེར་མ་མཆིས་པའི་ཞབས་ཀྱི་
པདྨོ་ལ་གུས་བ་ཆེན་པོས་ཕྱག་འཚལ་ཞིང་སྐྱབས་སུ་མཆིའོ།། སྐྱེ་བ་ཐམས་ཅད་དུ་རྗེས་སུ་
བཟུང་དུ་གསོལ།། འདིར་ལྕགས་སྦྲུལ་ལོར་སྐྱབས་རྗེ་མཚུངས་མེད་ཡོངས་འཛིན་བྱམས་
པ་རིན་པོ་ཆེ་དཔལ་བཟང་པོ་མཆོག་ནས་རྒྱ་གཞུང་རྩ་བ་ལྔ་དང་། འགྲེལ་པ་དོན་གསལ།
གྲྭ་ཚང་རང་གི་མཚན་ཉིད་ཡིག་ཆ་ཕལ་མོ་ཆེ་རྣམས་པར་གསར་སྐོས་འགན་བཞེས་བཀའ་
དྲིན་བསྐྱངས་པའི་ཞུ་དག་བྱེད་སྐབས་དབུ་མའི་སྤྱི་དོན་རྙིང་མའི་ཡིག་སྐྱོན་རྣམས་ལ་ཚིག་
འབྲུ་རེ་གཉིས་ཀྱི་བསྣོན་འཕྲི་ཞུས་ཐོག ཞར་བྱུང་སྤྱི་དོན་གྱི་མཆོདབརྗོད་བསྐོར་ལ་ཚིག་
འགྲེལ་རགས་རིམ་ཙམ་བཀོད་པ་དང་། རྩོམ་པར་དམ་བཅའ་མཛད་པའི་སྒོ་ནས་ཉན་
པ་པོ་ལ་མཉན་པར་བསྐུལ་ཚུལ་དང་། གཞུང་དངོས་གཞིའི་དགོངས་དོན་རྟོགས་དཀའ་
བ་རྣམས་ཀྱང་རང་དང་སྐལ་མཉམ་གྱི་དབང་རྟུལ་འགའ་ཞིག་ལ་ཕན་རེའི་བསམ་པས་
རང་བློས་གང་སྤོབས་ཀྱི་སྒོ་ནས་ཅུང་ཟད་གསལ་བར་བཀོད་པ་དང་གསུམ་མོ།། དང་པོ་
ལ་གཉིས། སྟོན་པ་ལ་མཆོད་པར་བརྗོད་པ་དང་། བསྟན་འཛིན་ལ་མཆོད་པར་བརྗོད་
པའོ།། དང་པོ་ནི། ལྷ་དབང་ལྷ་ཡི་སློབ་དཔོན་སྔོན་གྱི་ལྷ། ཞེས་སོགས་ཤོ་ལོ་ཀ་གཉིས་
ཀྱིས་འཆད། དེ་ཡང་ལྷ་དབང་ནི་བརྒྱ་བྱིན་དང༌། ལྷའི་སློབ་དཔོན་ནི་ལྷའི་ཡི་གེ་སློབ་
པའི་དྲང་སྲོང་ཕུར་བུ་དང་། སྔོན་གྱི་ལྷ་ནི་ལྷ་མ་ཡིན་དང་། གདོང་དྲུག་ནི་གཞོན་ནུ་
གདོང་དྲུག་དང་། གདོང་བཞི་པ་ནི་ཚངས་པ་དང༌། གླང་པོའི་གདོང་པ་ནི་ཚོགས་
བདག་དང༌། སྣང་བའི་བདག་པོ་ནི་ཉི་མ་དང་། རྒྱུ་སྐར་བདག་པོ་ནི་ཟླ་བ་དང་།
ཉག་ཕྲན་བདག་པོ་ནི་དགའ་རབ་དབང་ཕྱུག་དང༌། མིག་གསུམ་པ་ནི་དབང་ཕྱུག་ཆེན་
པོ་དང་། པད་དཀར་མིག་ནི་ཁྱབ་འཇུག་དང་། མིག་དམར་སོགས་ཞེས་པའི་སོགས་
ཁོངས་ནས་བཟའ་ལྷག་མ་རྣམས་འདོན་ནོ།། ལྷ་སོ་སོར་མིང་དེ་ལྟར་འདོགས་པའི་རྒྱུ་
མཚན་དང་སྒྲ་བཤད་སོགས་ནི་རྒྱལ་མཆོག་ལྔ་པ་ཆེན་པོའི་མངོན་བརྗོད་ཀྱི་འགྲེལ་པ་

སོགས་ལས་རྒྱས་པར་གསུང་སོ།། དེ་དག་ཀྱང་མངོན་ཤེས་དང་རྫུ་འཕྲུལ་སོགས་ཡོན་
ཏན་དུ་མས་དྲེགས་ཤིང་། ང་རྒྱལ་གྱིས་རློམ་པས་བསྒྲེངས་པའི་ལྷ་ཡིན་ལ། དེ་རྣམས་
ཀྱིས་གང་གི་ཞབས་པད་གུས་པས་བསྟེན་པར་བྱེད་པས་ན། ཐུབ་པའི་དབང་པོ་ལ་ལྷ་ཡི་
ལྷ་ཞེས་བརྗོད་དོ།། གཉིས་པ་ལ། ཤིང་རྟའི་སྲོལ་འབྱེད་མགོན་པོ་ཀླུ་སྒྲུབ་ལ་ཀླུ་དབང་
རྒྱལ་པོའི་དཔེས་མཚོན་པའི་སྒོ་ནས་མཆོད་པར་བརྗོད་པ་ནི། ཆོས་དབྱིངས་རྒྱ་མཚོའི་
ཞེས་སོགས་ཤོ་ལོ་ག་གཅིག་གིས་མཆོད། ཤིང་རྟའི་སྲོལ་འཛིན་འཕགས་པ་ལྷ་སོགས་ལ་
བསྟོད་ཚིག་གི་སྒོ་ནས་མཆོད་པར་བརྗོད་པ་ནི། གང་གི་མཚན་ཙམ་ཞེས་སོགས་ཀྱིས་
འཆད། བྱེ་བྲག་ཏུ་དཔལ་ལྡན་ཟླ་བ་གྲགས་པ་ལ་ཟླ་བའི་དཀྱིལ་འཁོར་གྱི་དཔེས་མཚོན་
པའི་སྒོ་ནས་མཆོད་པར་བརྗོད་པ་ནི། དྲི་མེད་བློ་གྲོས་དཀྱིལ་འཁོར་རབ་ཏུ་རྒྱས།། ཞེས་
སོགས་ཀྱིས་འཆད། གངས་ཅན་གྱི་ཤིང་རྟའི་སྲོལ་འབྱེད་རྒྱལ་བ་ཙོང་ཁ་པ་ལ་རི་རྒྱལ་
ལྷུན་པོ་དཔེས་མཚོན་པའི་སྒོ་ནས་མཆོད་པར་བརྗོད་པ་ནི། འཇམ་དབྱངས་མཁྱེན་པའི་
ཞེས་སོགས་ཀྱིས་འཆད།། རྒྱལ་ཚབ་ཆོས་རྗེ་ལ་རི་དྭགས་ཀྱི་རྒྱལ་པོ་སེང་གེའི་དཔེས་
མཚོན་པའི་སྒོ་ནས་མཆོད་པར་བརྗོད་པ་ནི། ཐུབ་བསྟན་གངས་རིའི་ཞེས་སོགས་ཀྱིས་
འཆད། མཁས་གྲུབ་ཆོས་རྗེ་ལ་ལྷ་དབང་བརྒྱ་བྱིན་གྱི་དཔེས་མཚོན་པའི་སྒོ་ནས་མཆོད་
པར་བརྗོད་པ་ནི། ཆོས་ཀུན་གཟིགས་པའི་ཞེས་སོགས་ཀྱིས་འཆད། རྗེ་དགེ་འདུན་
གྲུབ་པ་ལ་བསྟོད་ཚིག་གི་སྒོ་ནས་མཆོད་པར་བརྗོད་པ་ནི། རྒྱ་ཆེན་ཚོགས་གཉིས་ཞེས་
སོགས་ཀྱིས་འཆད། རྗེ་ཉིད་ཀྱི་བླ་མའི་གཙོ་བོ་ཀུན་མཁྱེན་ཆོས་འབྱོར་དཔལ་བཟང་པོ་
ལ་འཁོར་ལོས་བསྒྱུར་རྒྱལ་གྱི་དཔེས་མཚོན་པའི་སྒོ་ནས་མཆོད་པར་བརྗོད་པ་ནི། ཐུབ་
དབང་ཆོས་ཀྱི་ཞེས་སོགས་ཀྱིས་འཆད། ཡབ་གཉལ་སྟོན་དཔལ་འབྱོར་ལྷུན་གྲུབ་དང་།
སྲས་ཆོས་རྗེ་དོན་ཡོད་དཔལ་ལྡན་གཉིས་ལ་བསྟོད་ཚིག་གི་སྒོ་ནས་མཆོད་པར་བརྗོད་པ་
ནི། ངེས་དོན་གཞུང་བརྒྱའི་ཞེས་སོགས་ཀྱིས་འཆད། གཉིས་པ་ནི། ཀླུ་སྒྲུབ་ཐུགས་
རྗེའི་ཆུ་མཚོ་ལས་འོངས་པའི།། ཞེས་སོགས་ཤོ་ལོ་ཀ་གཉིས་ཀྱིས་འཆད་དོ།། གསུམ་པ་
ནི། བདག་ཅག་གི་སྟོན་པ་མཉམ་མེད་ཤཱཀྱའི་རྒྱལ་པོ་དེ་ཉིད་ཀྱིས་ཕ་རོ་ཏུ་ཕྱིན་པའི་ཐེག་
པའི་ཆོས་ཀྱི་རྣམ་གྲངས་མཐའ་ཡས་པ་གསུངས་པ་རྣམས་ཀྱི་ནང་ནས་ཆེས་མཆོག་ཏུ་གྱུར་
པ་ནི། ཤེར་ཕྱིན་གྱི་མདོ་ཡུམ་རྒྱས་འབྲིང་བསྡུས་གསུམ་འདི་ཉིད་ཡིན་པའི་རྒྱུ་མཚན་ནི།

གདུལ་བྱ་རྣམས་འཁོར་བ་ལས་གྲོལ་བ་ལ་སྟོང་ཉིད་ངེས་པར་རྟོགས་དགོས་ཏེ། མདོ་
དེས་སྟོང་ཉིད་ཕྲ་མོ་དངོས་ཀྱི་བརྗོད་བྱའི་གཙོ་བོར་བྱས་ནས་བསྟན་པའི་རྒྱུ་མཚན་གྱིས་
ཡིན་ལ། སྤྱིར་སངས་རྒྱས་ཀྱི་གསུང་རབ་རྣམས་དངོས་སམ་བརྒྱུད་པའི་སྒོ་ནས་གདུལ་
བྱ་དེ་ཁོ་ན་ཉིད་ལ་དཀྲི་བའི་ཐབས་ཤ་སྟག་ཏུ་གསུངས་པ་ཡིན་ཏེ། སྟོང་ཉིད་དངོས་ཀྱི་
བརྗོད་བྱའི་གཙོ་བོར་བྱས་ནས་སྟོན་པའི་མདོ་རྣམས་དངོས་སུ་གདུལ་བྱ་དེ་ཁོ་ན་ཉིད་ལ་
དཀྲི་བའི་ཐབས་དང༌། ཀུན་རྫོབ་བདེན་པ་དངོས་ཀྱི་བརྗོད་བྱའི་གཙོ་བོར་བྱས་ནས་
བསྟན་པའི་མདོ་རྣམས་བརྒྱུད་ནས་གདུལ་བྱ་དེ་ཁོ་ན་ཉིད་ལ་དཀྲི་བའི་ཐབས་ཤ་སྟག་ཏུ་
གསུངས་པའི་ཕྱིར། ཡུམ་གྱི་མདོ་བསྟན་སྟོང་ཉིད་ཀྱི་རིམ་པ་འགྲེལ་པ་དཔལ་མགོན་
འཕགས་པ་ཀླུ་སྒྲུབ་ཀྱི་དབུ་མ་རིགས་ཚོགས་དྲུག་དང་མདོ་ཀུན་བཏུས་སོགས་མཛད་དེ་
དབུ་མ་པའི་ཤིང་རྟའི་སྲོལ་ཕྱེ་བ་ཡིན་ལ། འོ་ན་ཀླུ་སྒྲུབ་ཀྱི་གཞུང་དེ་རྣམས་ཀྱིས་སྟོང་
ཉིད་གཏན་ལ་འབེབས་ཚུལ་ཇི་ལྟར་ཡིན་ཞེ་ན། འདི་ལ་གསུམ་སྟེ། མདོ་ཀུན་བཏུས་
ཀྱིས་སྟོང་ཉིད་ལུང་ཙམ་གྱི་སྒོ་ནས་གཏན་ལ་ཕབ། རྩ་བ་ཤེས་རབ་ཀྱིས་ལུང་རིགས་
གཉིས་ཀྱི་སྒོ་ནས་གཏན་ལ་ཕབ། རིགས་ཚོགས་གཞན་རྣམས་ཀྱིས་རིགས་པའི་སྒོ་ནས་
གཏན་ལ་ཕབ་པའི་ཕྱིར། དང་པོ་གྲུབ་སྟེ། དེས་སྟོང་ཉིད་མདོ་སྡེ་དུ་མའི་ལུང་དང་སྦྱར་
ཏེ་གཏན་ལ་ཕབ་པའི་ཕྱིར། གཉིས་པ་གྲུབ་སྟེ། ཚིག་གསལ་ལས། རིགས་པ་དང་ལུང་
གཉིས་ཀའི་སྒོ་ནས་གསལ་བར་བྱ་བའི་ཕྱིར་སློབ་དཔོན་གྱིས་འདི་བརྩམས་སོ།། ཞེས་རྩ་
ཤེས་ལ་དམིགས་ཀྱིས་དཀར་ནས་གསུངས་པའི་ཕྱིར་དང་། ཡིག་ཆར་ཡང་དེ་དག་གི་
ཡུལ་སྟོང་ཉིད་ཕྲ་མོ་རིགས་པས་བསྒྲུབ་པ་ཞེས་དང་། ཚིག་གསལ་དུ་ནི། རབ་བྱེད་ཕལ་
མོ་ཆེ་ལ་ངེས་དོན་གྱི་ལུང་སྦྱོར་སྨོས་པ་དང་གནད་གཅིག་སྟེ། འདི་དག་ལ་བླ་མ་ཡབ་
སྲས་ཀྱིས་སྟོང་ཉིད་དམ་ངེས་དོན་ལུང་གིས་འགྲེལ་པ་ཞེས་པའི་ཐ་སྙད་མཛད་པ་ཡིན་ནོ།།
ཞེས་གསུངས་པའི་ཕྱིར། གསུམ་པ་གྲུབ་སྟེ། ཡིག་ཆར་དེ་ཡང་རྩ་ཤེ་སོགས་རིགས་
ཚོགས་རྣམས་ཏེ་ཞེས་དང་། བདེ་ཉི་དང་རྗེ་དྲུང་དབུ་མ་ལས་ཀྱང་རིགས་པའི་སྒོ་ནས་
འགྲེལ་བ་ལ་རྩ་ཤེ་སོགས་དབུ་མ་རིགས་ཚོགས་དྲུག་མཛད། ཅེས་གསུངས་པའི་ཕྱིར་
དང་། དེ་དག་ལ་རིགས་པའི་ཚོགས་ཞེས་བརྗོད་པའི་རྒྱུ་མཚན་ཡང་སྟོང་ཉིད་རིགས་
པའི་སྒོ་ནས་བཀྲལ་བའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། རིགས་ཚོགས་གཞན་

རྣམས་ཀྱིས་སྟོང་ཉིད་ལུང་གི་སྒོ་ནས་བཀྲལ་བ་མ་ཡིན་ཏེ། དེ་ལྟར་བཀྲལ་བ་ལ་ཤེས་བྱེད་
མེད་པའི་ཕྱིར། ཁ་ཅིག སྟོང་ཉིད་རིགས་པའི་སྒོ་ནས་གཏན་ལ་ཕབ་ན་རིགས་པས་
བསྒྲུབས་དགོས་པའི་ངེས་པ་ནི་མེད་དེ། རིགས་ཚོགས་སྔ་མ་བཞིས་སྟོང་ཉིད་རིགས་
པས་བསྒྲུབས་ནས། ཕྱི་མ་གཉིས་ཀྱིས་ཡུལ་ཅན་སྟོང་ཉིད་རྟོགས་པའི་ལྟ་བ་ཐར་པ་དང་
ཐམས་ཅད་མཁྱེན་པའི་ལམ་གྱི་རྩ་བར་བསྟན་ཅེས་གསུངས་པ་ལ་དགོས་པ་ཡོད་པའི་ཕྱིར་
ན་མ་ཁྱབ་སྟེ། ལྕང་སྐྱ་གྲུབ་མཐར་རིགས་ཚོགས་དྲུག་གི་སྟོང་ཉིད་རིགས་པའི་སྒོ་ནས་
བསྒྲུབས་པར་གསུངས་པའི་ཕྱིར། འདི་ལ་གལ་ཏེ། རིན་ཆེན་ཕྲེང་བ་ལས་སྟོང་ཉིད་
རྟོགས་པའི་ལྟ་བ་ཐར་པ་དང་ཐམས་ཅད་མཁྱེན་པའི་རྩ་བར་བསྟན་ཀྱང་། རིགས་པ་
དྲུག་བཅུ་པ་ལས་དེ་ལྟར་བསྟན་པ་མ་ཡིན་ཏེ། དེ་ལས་དེ་ཐར་བ་ཙམ་ཐོབ་པའི་རྩ་བར་
བསྟན་པར་གསུངས་པའི་ཕྱིར་ན་མ་ཁྱབ་སྟེ། དེ་ལྟར་གསུངས་པ་ནི་སྟོང་ཉིད་རྟོགས་
པའི་ལྟ་བ་དེ་ཐར་པ་ཙམ་ཐོབ་པའི་ལམ་གྱི་རྩ་བར་བསྟན་པའམ། ཡང་ན་ཐམས་ཅད་
མཁྱེན་པ་ལྟ་ཞོག་ཐར་པ་ཙམ་ཐོབ་པ་ལ་ཡང་སྟོང་ཉིད་རྟོགས་པའི་ལྟ་བ་དགོས་པར་
བསྟན་ཞེས་པའི་དོན་ཡིན་ཏེ། དེ་ལྟར་མ་ཡིན་ན། བདེ་ཉི་དང་རྗེ་དྲུང་དབུ་མ་གཉིས་
ཀར་རིགས་པ་དྲུག་ཅུ་བ་དང་རིན་འཕྲེང་གཉིས་ལས་སྟོང་ཉིད་རྟོགས་པའི་ལྟ་བ་ཐར་པ་
དང་ཐམས་ཅད་མཁྱེན་པའི་རྩ་བར་བསྟན་ཞེས་གསུངས་པ་དང་འགལ་པའི་ཕྱིར་རོ།།
གཞན་ཡང་དེས་དེ་ཐར་པ་ཙམ་ཐོབ་པའི་རྩ་བར་བསྟན་པ་མ་ཡིན་པར་ཐལ། ཐམས་
ཅད་མཁྱེན་པ་ཐོབ་པའི་རྩ་བར་བསྟན་པ་ཡིན་པའི་ཕྱིར་ཏེ། དེས་ཐམས་ཅད་མཁྱེན་པ་
ཐོབ་པ་ལ་སྟོང་ཉིད་རྟོགས་པ་སྔོན་དུ་འགྲོ་དགོས་པར་བསྟན་པའི་ཕྱིར། དེར་ཐལ།
དེས་འཁོར་བ་ལས་གྲོལ་བ་ལ་སྟོང་ཉིད་རྟོགས་པ་སྔོན་དུ་འགྲོ་དགོས་པར་བསྟན་པའི་
ཕྱིར་ཏེ། དེ་ཉིད་ལས། ཡོད་པས་རྣམ་པར་མི་གྲོལ་ཏེ།། མེད་པས་སྲིད་པ་འདི་ལས་
མིན།། དངོས་དང་དངོས་མེད་ཡོངས་ཤེས་པས།། བདག་ཉིད་ཆེན་པོ་རྣམ་པར་གྲོལ།།
ཞེས་གསུངས་པའི་ཕྱིར། །
༈ ཤིང་རྟའི་སྲོལ་འབྱེད་ཀྱི་དོགས་གཅོད། ཀླུ་སྒྲུབ་ཀྱི་རྗེས་སུ་འབྲངས་པའི་
ཐལ་འགྱུར་པའི་སློབ་དཔོན་རྣམས་ཀྱི་ནང་ནས་ཐལ་འགྱུར་པའི་ཤིང་རྟའི་སྲོལ་འབྱེད་ལ་
གང་འཇོག་པ་ཡིན་ཞེ་ན། འདི་སྐོར་ལ་བླ་མ་རྣམས་ཀྱི་བཞེད་ཚུལ་མི་མཐུན་པ་མང་དུ་

བྱུང་བར་བརྟེན་བྱང་རྩེའི་དྲང་ངེས་རྣམ་འབྱེད་དུ་སངས་རྒྱས་བསྐྱངས་དང་ཟླ་བ་གྲགས་
པ་གཉིས་ཐལ་འགྱུར་པའི་ཤིང་རྟའི་སྲོལ་འབྱེད་ཡིན་ཞེས་ཡ་ཕུད་ལྟ་བུར་གསུངས་ཤིང་།
རྗེ་འཇམ་དབྱངས་བཞད་པས་ལམ་རིམ་གྱི་མཆན་འགྲེལ་དུ་སངས་རྒྱས་བསྐྱངས་ཐལ་
འགྱུར་པའི་ཤིང་རྟའི་སྲོལ་འབྱེད་དང་། ཟླ་བ་གྲགས་པ་ཐལ་འགྱུར་པའི་ཤིང་རྟའི་སྲོལ་
འཛིན་དུ་གསུངས། ། རྗེ་བསྟན་དར་པའི་དབུ་མའི་མཆོད་བརྗོད་དང་འཁོན་སྟོན་འགྲེལ་
ཊཱིཀ་དང་བདེ་ཉིའི་དབུ་མར་སངས་རྒྱས་བསྐྱངས་ཐལ་འགྱུར་པའི་ཤིང་རྟའི་སྲོལ་
འབྱེད་དུ་གསུངས་སོ།། འོན་ཀྱང་ལྕང་སྐྱའི་གྲུབ་མཐར་མཁས་གྲུབ་ཆེན་པོ་འཇམ་
དབྱངས་བཞད་པས་ཀྱང་སྔ་མ་རྣམས་ཀྱི་གསུང་དང་བསྟུན་པའི་བཤད་པ་སོགས་གཞན་
དུ་མཛད་མོད་ཀྱང༌། རང་གི་དགོངས་པ་ནི་ཟླ་བ་གྲགས་པ་ཉིད་ཐལ་འགྱུར་བའི་ཤིང་
རྟའི་སྲོལ་འབྱེད་དུ་བཞེད་པར་ངེས་ཏེ། ཞེས་སོགས་གསུངས་པར་བརྟེན་རྗེ་འཇམ་
དབྱངས་བཞད་པས་སངས་རྒྱས་བསྐྱངས་ཐལ་འགྱུར་པའི་ཤིང་རྟའི་སྲོལ་འབྱེད་དུ་མི་
བཞེད་པར་ཟླ་བ་གྲགས་པ་ཁོ་ན་ཐལ་འགྱུར་པའི་ཤིང་རྟའི་སྲོལ་འབྱེད་དུ་བཞེད་པར་
མཐའ་ཆོད་ལ། རྗེ་བསྟན་དར་པ་དང་འཁོན་སྟོན་པ་སོགས་ཀྱིས་ནི་ལེགས་བཤད་སྙིང་
པོ་ལས། མཛམ་གླིང་མཁས་པའི་རྒྱན་གྱུར་འདི་རྣམས་ཀྱི།། ལེགས་བཤད་ཀུན་ལ་སྙིང་
ནས་གུས་མོད་ཀྱི།། ཞེས་གསུངས་པ་དང༌། སྟོང་ཐུན་ཆེན་མོར་སངས་རྒྱས་བསྐྱངས་
ཀྱིས་འཕགས་པའི་དགོངས་པ་ཐལ་འགྱུར་དུ་བཀྲལ་པར་གསུངས་པ་ལ་བརྟེན་ནས་དེ་
ཐལ་འགྱུར་པའི་ཤིང་རྟའི་སྲོལ་འབྱེད་དུ་བཞེད་མོད་དེ་ཙམ་གྱིས་ཐལ་འགྱུར་བའི་ཤིང་
རྟའི་སྲོལ་འབྱེད་དུ་འགྱུར་ན། ལེགས་བཤད་སྙིང་པོའི་ལུང་དེས་ཀྱང་ཟླ་བ་གྲགས་པ་
ཐལ་འགྱུར་པའི་ཤིང་རྟའི་སྲོལ་འབྱེད་དུ་བསྟན་གྱི། སངས་རྒྱས་བསྐྱངས་ཐལ་འགྱུར་
པའི་ཤིང་རྟའི་སྲོལ་འབྱེད་དུ་བསྟན་པ་མ་ཡིན་པའི་ཕྱིར། ལུགས་དེ་དང་དེའི་ཤིང་རྟའི་
སྲོལ་འབྱེད་འཇོག་པ་ལ་ལུགས་དེའི་ཤིང་རྟའི་སྲོལ་འབྱེད་དུ་འཇོག་པའི་དོན་ཚང་དགོས་
པ་གང་ཞིག སངས་རྒྱས་བསྐྱངས་ཐལ་འགྱུར་པའི་ཤིང་རྟའི་སྲོལ་འབྱེད་དུ་འཇོག་པའི་
དོན་མ་ཚང་པའི་ཕྱིར། ཟླ་བ་གྲགས་པས་ཐལ་འགྱུར་འཐད་ཅིང་རང་རྒྱུད་མི་འཐད་
པའི་གསལ་ཁ་བཏོན་ནས་ཀླུ་སྒྲུབ་ཀྱི་དགོངས་པ་བཀྲལ་བས་ཐལ་འགྱུར་པའི་ཤིང་རྟའི་
སྲོལ་འབྱེད་དུ་འཇོག་པའི་ཕྱིར་ཏེ། གཉལ་སྟོན་དཀའ་འགྲེལ་ལས། རང་རྒྱུད་དངོས་

སུ་འགོག་པ་དང་པོར་དཔལ་ལྡན་ཟླ་བས་སྲོལ་ཕྱེ་བ་ཡིན་ཏེ་ཞེས་པ་ནས་ཟླ་བའི་རྗེ་འབྲང་
མ་གཏོགས་རང་སྡེའི་གཞུང་བསྒྱུར་བ་གཞན་རྣམས་ནས་ཐལ་རང་གཉིས་ཀྱི་ནང་ནས་
རང་རྒྱུད་མི་འཐད་ཐལ་འགྱུར་འཐད་པ་དངོས་སུ་མ་བཤད་བའི་ཕྱིར། ཞེས་དང་།
རྒྱལ་བ་དགེ་འདུན་རྒྱ་མཚོའི་དཀའ་འགྲེལ་ལས། དངོས་སུ་རང་རྒྱུད་བཀག་ནས་ཐལ་
འགྱུར་འཐད་པའི་སྲོལ་ནི་དཔལ་ལྡན་ཟླ་བས་ཐོག་མར་ཕྱེ་བ་ཡིན་ཏེ། དཔལ་ལྡན་ཟླ་བ་
རྗེས་འབྲང་དང་བཅས་པའི་གཞུང་མ་གཏོགས་རང་སྡེའི་གཞུང་གང་ནས་ཀྱང་རང་རྒྱུད་
མི་འཐད་པའི་གསལ་ཁ་མ་བྱུང་པའི་ཕྱིར། ཞེས་དང་། རང་རེའི་སྤྱི་དོན་ལས། དེའི་
རྗེས་སུ་དཔལ་ལྡན་ཟླ་བས་རྩ་ཤེའི་འགྲེལ་བ་ཚིག་གསལ་མཛད་ནས་འཕགས་པ་ཀླུ་སྒྲུབ་
ཀྱི་དགོངས་པ་ཐལ་འགྱུར་དུ་གནས་ཤིང་། རང་རྒྱུད་མི་འཐད་པའི་གསལ་ཁ་གཏོན་
ནས་ཤིང་རྟའི་སྲོལ་ཕྱེ་བ་ཡིན་ལ། ཞེས་དང་། དཀའ་ཆེན་རིན་ཆེན་དོན་གྲུབ་ཀྱི་དངོས་
སློབ་དགེ་བའི་བཤེས་གཉེན་བློ་བཟང་དགེ་ལེགས་ཀྱི་དྲང་ངེས་རྣམ་འབྱེད་ལས། ཟླ་
བའི་ཞབས་རྗེ་འབྲང་དང་བཅས་པ་རྣམས་ནས་དངོས་སུ་དབུ་མ་བ་རྣམས་ཀྱིས་རང་རྒྱུད་
བྱ་མི་རིགས་པའི་སྒྲུབ་བྱེད་དང་བཟློག་ཕྱོགས་ལ་གནོད་བྱེད་མང་དུ་བསྟན་ནས་ཐལ་
འགྱུར་པའི་ལུགས་སྲོལ་ཕྱེ་བར་མཛད་དོ།། ལྕང་སྐྱའི་གྲུབ་མཐའ་ལས། དེའི་འོག་ཏུ་
དཔལ་ལྡན་ཟླ་བ་གྲགས་པ་ནི་སངས་རྒྱས་བསྐྱངས་ལ་སྐྱོན་དེ་རྣམས་མི་འཇུག་པ་དང་
རང་རྒྱུད་ཀྱི་གཏན་ཚིགས་ཁས་ལེན་པ་ལ་གནོད་བྱེད་དང་ཁས་མི་ལེན་པ་ལས་སྒྲུབ་བྱེད་
མང་དུ་བསྟན་ནས་འཕགས་པའི་དགོངས་པ་དབུ་མ་ཐལ་འགྱུར་དུ་འགྲེལ་བའི་ཤིང་རྟའི་
སྲོལ་ཕྱེ་བར་མཛད་དོ།། ཞེས་དང་། དེ་ལྟ་ན་སྟོང་ཐུན་ཆེན་མོ་ལས། དེའི་རྗེས་སུ་སློབ་
དཔོན་སངས་རྒྱས་བསྐྱངས་ཀྱིས་རྩ་ཤེའི་འགྲེལ་བ་མཛད་ནས་འཕགས་པ་ཡབ་སྲས་ཀྱི་
དགོངས་པ་ཐལ་འགྱུར་དུ་བཀྲལ་ཞིང་ཞེས་གསུངས་པའི་དོན་དུ་བསམ་ནས་སངས་རྒྱས་
བསྐྱངས་ཐལ་འགྱུར་པའི་ཤིང་རྟའི་སྲོལ་འབྱེད་དུ་རང་རེའི་མཁས་པ་ཁ་ཅིག་བཞེད་མོད།
དེ་ནི་རྗེ་བདག་ཉིད་ཆེན་པོའི་དགོངས་པར་མ་སོང་ཏེ། སངས་རྒྱས་བསྐྱངས་ཀྱིས་རང་
རྒྱུད་ཀྱི་གཏན་ཚིགས་མ་བཤད་པར་ཐལ་འགྱུར་ཙམ་གྱི་སྒོ་ནས་གཞུང་དོན་འགྲེལ་པར་
མཛད་མོད་ཀྱང་། དེ་ཙམ་གྱིས་ཐལ་འགྱུར་པའི་ཤིང་རྟའི་སྲོལ་འབྱེད་དུ་མི་རུང་པའི་
ཕྱིར། དེ་ཡང་ཡིན་ཏེ། ལུགས་དེ་དང་དེའི་ཤིང་རྟའི་སྲོལ་འབྱེད་དུ་འཇོག་པ་ལ་ལུགས་

དེ་འཐད་པའི་སྒྲུབ་བྱེད་དང་དེ་ལས་གཞན་དུ་མི་རུང་པའི་རྒྱུ་མཚན་གསལ་བར་གཏན་
ལ་ཕབ་པ་ཅིག་དགོས་པའི་ཕྱིར། ཞེས་དང་། དེ་ལྟར་ཤིང་རྟའི་སྲོལ་འབྱེད་ཀྱི་དོན་ངོས་
ཟིན་ན་རྗེ་བཙུན་བྱམས་མགོན་དབུ་མའི་ཤིང་རྟའི་སྲོལ་འབྱེད་མེ་འཇོག་པ་དང་མགོན་པོ་
ཀླུ་སྒྲུབ་ཁོ་ན་དབུ་མ་པའི་ཤིང་རྟའི་སྲོལ་འབྱེད་དུ་འཇོག་པ་ཡང་ཤེས་སླའོ།། ཞེས་དང་།
གཞན་ཡང་། སངས་རྒྱས་བསྐྱངས་ཐལ་འགྱུར་པའི་ཤིང་རྟའི་སྲོལ་འབྱེད་ཡིན་ན།
ལེགས་ལྡན་འབྱེད་ཀྱིས་རང་ཉིད་དང་སངས་རྒྱས་བསྐྱངས་རང་རྒྱུད་པ་ཡིན་པ་ལ་ཁྱད་
པར་མེད་པར་བཞེད་པའི་རྒྱུ་མཚན་ཅི་ཡང་མེད་པར་འགྱུར་རོ།། ཞེས་དང་། དེས་ན་
ཐལ་འགྱུར་པའི་ཤིང་རྟའི་སྲོལ་འབྱེད་པ་པོ་དེ་རང་རྒྱུད་པ་ཡིན་ནོ།། ཞེས་སློབ་དཔོན་
ལེགས་ལྡན་འབྱེད་བཞེད་དོ་ཞེས་སྨྲ་བ་ལས་འབྲེལ་མེད་པ་ཅི་ཞིག་སྦྱར་ཡོད་ཅེས་དང་།
ཐལ་འགྱུར་པའི་ཤིང་རྟའི་སྲོལ་འབྱེད་ཟླ་བའི་ཞབས་ཡིན་པ་ནི་རྗེ་བདག་ཉིད་ཆེན་པོས།
ཚིགས་གསལ་ལས། སངས་རྒྱས་བསྐྱངས་རང་རྒྱུད་མི་བཞེད་པ་དང་དབུ་མ་པས་རང་
རྒྱུད་བྱ་མི་རིགས་པའི་སྒྲུབ་བྱེད་དང་བཟློག་ཕྱོགས་ལ་གནོད་བྱེད་བསྟན་ནས་ཤིང་རྟའི་
སྲོལ་ཕྱེ་ལ་ཞེས་གསལ་བར་གསུངས་སོ།། དེ་ལ་ཡང་ཁ་ཅིག་ལུང་དོན་ནི་གནོད་བྱེད་སྟོན་
མཁན་ཟླ་གྲགས་ཡིན་ལ། སྲོལ་འབྱེད་མཁན་སངས་རྒྱས་བསྐྱངས་ཡིན་པར་བཤད་པ་
ཡིན་ནོ་ཞེས་ཟེར་བ་ནི་ཆེས་འབྲེལ་མེད་པར་བློ་གྲོས་དང་ལྡན་ན་གོ་བར་སླའོ།། འོ་ན་
སྟོང་ཐུན་ཆེན་མོར་སངས་རྒྱས་བསྐྱངས་ཀྱིས་རྩ་ཤེའི་འགྲེལ་པ་མཛད་ནས་འཕགས་པའི་
དགོངས་པ་ཐལ་འགྱུར་དུ་བཀྲལ་པར་གསུང་པའི་དོན་ཅི་ཡིན་ཞེ་ན། དེ་ནི་སྔར་བཤད་
པ་ལྟར་གཞུང་གི་དོན་འཆད་པ་ན་རང་རྒྱུད་ཀྱི་གཏན་ཚིགས་མ་བཤད་པར་ཐལ་འགྱུར་
ཙམ་གྱི་སྒོ་ནས་གཞུང་དོན་བཀྲལ་བ་ལ་བྱ་ཡི་ཐལ་འགྱུར་པའི་ཤིང་རྟའི་སྲོལ་འབྱེད་དུ་
བཤད་པ་མིན་ནོ་ཞེས་གསུངས་པའི་ཕྱིར། ཡང་འཁོན་སྟོན་འགྲེལ་ཊཱིཀ་རུ། གསེར་
ཕྲེང་ལས། རྗེ་བཙུན་དང་ཀླུ་སྒྲུབ་ཞབས་གཉིས་ཀྱིས་ཤེར་ཕྱིན་འགྲེལ་ཚུལ་གཉིས་སུ་
བྱུང་ངོ་ཞེས་གསུངས་པ་དང་། རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོའི་གསུང་
ཐོར་བུ་ལས། རྗེ་བཙུན་བྱམས་མགོན་གྱིས་དགའ་ལྡན་དུ་ཡུམ་གྱི་མདོའི་ཤིང་རྟའི་སྲོལ་
ཕྱེ་བའི་དོན་ཡིན་ཞེས་གསུངས་པ་ལ་བརྟེན་ནས་རྗེ་བཙུན་བྱམས་མགོན་ཤིང་རྟའི་སྲོལ་
འབྱེད་ཡིན་ཞེས་གསུངས་པ་ནི་ཤིན་ཏུ་མི་རིགས་ཏེ། ཤིང་རྟའི་སྲོལ་འབྱེད་ཡིན་ན།

རྒྱལ་བ་རང་ཉིད་ཀྱིས་ལུང་བསྟན་པའི་ཤིང་རྟའི་སྲོལ་འབྱེད་ཡིན་དགོས་པའི་ཕྱིར།
དེར་ཐལ། འགྲེལ་ཊིཀ་རང་ལས། མིའི་རྟེན་ཅན་གྱི་འགྲེལ་བྱེད་གཞན་གྱིས་འཀྲལ་བ་
ལ་མ་ལྟོས་པར་མདོ་དོན་རང་སྟོབས་ཀྱི་འགྲེལ་པར་རྒྱལ་བ་རང་ཉིད་ཀྱིས་ལུང་བསྟན་
པའི་དགེ་བའི་བཤེས་གཉེན་དེ། ཤིང་རྟའི་སྲོལ་འབྱེད་ཀྱི་མཚན་ཉིད། ཅེས་གསུངས་
པའི་ཕྱིར། གལ་ཏེ་དེ་མདོ་དོན་འགྲེལ་བར་རྒྱལ་བ་རང་ཉིད་ཀྱིས་ལུང་བསྟན་པ་ཡིན་ནོ་
ཟེར་ན་མི་འཐད་དེ། དེས་ཡུམ་དོན་འགྲེལ་པར་ལུང་བསྟན་པའི་མདོ་རྒྱུད་ཀྱི་ལུང་གང་
ཡང་མེད་པར་གཞུང་ཚད་ལྡན་མང་པོ་ལས་གསལ་བར་གསུངས་པའི་ཕྱིར། གསེར་ཕྲེང་
ལས། དེ་ལྟར་གསུངས་པ་ནི་རྗེ་བཙུན་དང་ཀླུ་སྒྲུབ་གཉིས་ཀྱིས་ཤེར་ཕྱིན་གྱི་མདོའི་
དགོངས་པ་བཀྲལ་བའི་དོན་ཡིན་གྱིས། ཤེར་ཕྱིན་གྱི་མདོའི་དགོངས་པ་འགྲེལ་པའི་དབུ་
མ་བའི་ཤིང་རྟའི་སྲོལ་འབྱེད་གཉིས་སུ་འབྱུང་ཞེས་ཁྲོའི་དོན་མ་ཡིན་པའི་ཕྱིར། རྗེ་
བཙུན་པའི་གསུང་དེ་ཡང་རྗེ་བཙུན་བྱམས་མགོན་གྱིས་དགའ་ལྡན་དུ་ཡུམ་གྱི་མདོའི་སྦས་
དོན་མངོན་རྟོགས་ཀྱི་རིམ་པ་གསལ་བའི་ལུགས་སྲོལ་བཟང་པོ་ཕྱེ་བའི་དོན་ཡིན་གྱི། དེ་
ལྟར་ཕྱེ་བའི་ཤིང་རྟའི་སྲོལ་འབྱེད་ཡིན་པའི་དོན་མ་ཡིན་པའི་ཕྱིར། མདོར་ན། གོང་དུ་
བཤད་པ་ལྟར་སངས་རྒྱས་བསྐྱངས་དང་ཟླ་གྲགས་གཉིས་ཀྱི་ནང་ནས་ཟླ་གྲགས་ཁོ་ན་ཐལ་
འགྱུར་པའི་ཤིང་རྟའི་སྲོལ་འབྱེད་ཡིན་པ་དང༌། སྤྱིར་ཤིང་རྟའི་སྲོལ་འབྱེད་ཡིན་པ་དང་།
སྤྱིར་ཤིང་རྟའི་སྲོལ་འབྱེད་ལ་ཀླུ་སྒྲུབ་དང་ཐོགས་མེད་གཉིས་སུ་གྲངས་ངེས་པ་དང་། རྗེ་
བཙུན་བྱམས་པ་ཤིང་རྟའི་སྲོལ་འབྱེད་མ་ཡིན་པ་དང་། ཤིང་རྟའི་སྲོལ་འབྱེད་ལ་མིའི་
བརྟེན་ཅན་ཡིན་པས་ཁྱབ་དང་། དེ་ཡིན་ན། ཡུམ་དོན་འགྲེལ་པར་རྒྱལ་བ་རང་ཉིད་
ཀྱིས་ལུང་བསྟན་པའི་ཁྱབ་པ་སོགས་ཀྱི་རྣམ་བཞག་རྒྱས་པར་རྗེ་དགེ་འདུན་རྒྱ་མཚོའི་གྲུབ་
མཐའ་དང་དེའི་དབུ་མ་དང་། རྗེ་བཙུན་པའི་ཤིང་རྟའི་སྲོལ་འབྱེད་དང་། པཎ་ཆེན་
དཔལ་ལྡན་ཡེ་ཤེས་ཀྱི་ཤིང་རྟའི་སྲོལ་འབྱེད་ཀྱི་དྲིས་ལན་དང་། ཨཱཀྱ་ཡོངས་འཛིན་གྱི་ཤིང་
རྟའི་སྲོལ་འབྱེད་སོགས་སུ་གསལ་བར་གསུངས་པ་རྣམས་ཡིད་ཚེའི་ཁུངས་བཙུན་གྱི་
གནས་སུ་མཐོང་ངོ་། སྤྱི་དོན་པར་རྙིང་དུ་སངས་རྒྱས་བསྐྱངས་ཀྱིས་ཀླུ་སྒྲུབ་ཀྱི་དགོངས་
པ་རང་དབང་དུ་ཐོག་མར་བཀྲལ་ཞེས་གསུངས་པ་ནི་རྗེ་འདི་ཉིད་ཀྱི་དགོངས་པ་དངོས་
གནས་ཡིན་མིན་དཔྱད་དགོས་སྟེ། དེའི་གོང་དུ་སློབ་དཔོན་འཕགས་པ་ལྷས་ཀླུ་སྒྲུབ་ཀྱི་

དགོངས་པ་བཀྲལ་བ་གང་ཞིག དེའི་རྗེས་སུ་འབྲངས་ནས་སློབ་དཔོན་འདིས་ཀླུ་སྒྲུབ་ཀྱི་
དགོངས་པ་བཀྲལ་བའི་ཕྱིར། སྤྱི་དོན་ལས། དེ་ལྟར་གསུངས་བ་ནི་དེས་ཀླུ་སྒྲུབ་ཀྱི་
དགོངས་པ་ཐལ་འགྱུར་དུ་ཐོག་མར་བཀྲལ་བའི་དོན་ཡིན་པར་སྤྱི་དོན་རང་གི་འཕྲོས་མ་
ཐག་དང་ཡིག་ཆ་གཞན་ལས་ཤེས་ནུས་པའི་ཕྱིར། དེ་ཁ་ཅིག སངས་རྒྱས་བསྐྱངས་
ཀྱིས་ཀླུ་སྒྲུབ་ཀྱི་དགོངས་པ་ཐལ་འགྱུར་དུ་ཐོག་མར་བཀྲལ་བ་མ་ཡིན་པར་ཐལ། དེའི་
སྔོན་དུ་འཕགས་པཊལྷས་ཀླུ་སྒྲུབ་ཀྱི་དགོངས་པ་ཐལ་འགྱུར་དུ་བཀྲལ་བའི་ཕྱིར། ཁྱབ་
སྟེ། དྲངས་ངེས་རྣམ་འབྱེད་ཀྱི་སྤྱི་དོན་ལས། ཁ་ཅིག སློབ་དཔོན་ལེགས་ལྡན་འབྱེད་
དེ་ཀླུ་སྒྲུབ་ཀྱི་དགོངས་པ་རང་རྒྱུད་དུ་འགྲེལ་བའི་འགྲེལ་བྱེད་ཀྱི་ཐོག་མ་ཡིན་ཟེར་བ་མི་
འཐད་དེ། དེའི་གོང་དུ་དེ་བ་ཤར་མས་འགྲེལ་བ་དཀར་པོ་རྣམ་པར་འཆར་པར་ཀླུ་སྒྲུབ་
ཀྱི་དགོངས་པ་རང་རྒྱུད་དུ་བཀྲལ་བའི་ཕྱིར། ཞེས་གསུངས་པ་གང་ཞིག རྒྱུ་མཚན་
མཚུངས་པའི་ཕྱིར། རྩ་བའི་རྟགས་གྲུབ་སྟེ། དེས་ཀླུ་སྒྲུབ་ཀྱི་དགོངས་པ་མཐར་ཐུག་
བཀྲལ་བ་གང་ཞིག ཀླུ་སྒྲུབ་ཀྱི་དགོངས་པ་མཐར་ཐུག་ཐལ་འགྱུར་དུ་གནས་པའི་ཕྱིར་
ན་མ་ཁྱབ་སྟེ། སློབ་དཔོན་ལེགས་ལྡན་འབྱེད་ཀྱིས་ཀླུ་སྒྲུབ་ཀྱི་དགོངས་པ་ཐལ་འགྱུར་དུ་
བཀྲལ་བར་ཐལ། དེས་ཀླུ་སྒྲུབ་ཀྱི་དགོངས་པ་བཀྲལ་བ་གང་ཞིག ཀླུ་སྒྲུབ་ཀྱི་དགོངས་
པ་ཐལ་འགྱུར་དུ་གནས་པའི་ཕྱིར། ཁྱབ་པ་འགྲིག ཡང་ཁོ་ན་རེ། དེས་ཀླུ་སྒྲུབ་ཀྱི་
དགོངས་པ་ཐལ་འགྱུར་དུ་བཀྲལ་བར་ཐལ། དེས་དེའི་དགོངས་པ་ཐལ་འགྱུར་པའི་
ལུགས་སུ་འཀྲལ་པའི་ཕྱིར་ཏེ། དེས་དེའི་དགོངས་པ་ཐལ་འགྱུར་པའི་ལུགས་དང་མཐུན་
པར་བཀྲལ་བའི་ཕྱིར་ཏེ། དེས་དེའི་དགོངས་པ་འགྲེལ་ཚུལ་དེ་ཐལ་འགྱུར་པའི་ལུགས་
དང་མཐུན་པར་བཀྲལ་བའི་ཕྱིར་ཏེ། དེས་དེའི་དགོངས་པ་འགྲེལ་ཚུལ་དེ་ཐལ་འགྱུར་
པའི་ལུགས་དང་མཐུན་པའི་ཕྱིར་ཟེར་ན་མ་ཁྱབ་ཅེས་ལན་འདེབས་དགོས་སམ་སྙམ་མོ།།
དེསཀླུ་སྒྲུབ་ཀྱི་དགོངས་པ་དབུ་མ་བ་སྤྱིའི་ལུགས་སུ་བཀྲལ་བ་ཡིན་གྱིས། ཐལ་འགྱུར་
པའི་ལུགས་སུ་བཀྲལ་བ་མ་ཡིན་པའི་ཕྱིར། གཞན་ཡང་། དེས་དེའི་དགོངས་པ་ཐལ་
འགྱུར་དུ་བཀྲལ་བར་ཐལ། དེས་དེའི་དགོངས་པ་རང་མཚན་གྱིས་གྲུབ་པ་རྡུལ་ཙམ་
ཡང་མེད་པའི་ལུགས་སུ་བཀྲལ་བའི་ཕྱིར་ཏེ། དེས་རང་མཚན་གྱིས་གྲུབ་པ་རྡུལ་ཙམ་
ཡང་མེད་པ་ཀླུ་སྒྲུབ་ཀྱི་དགོངས་པར་བཀྲལ་པའི་ཕྱིར། དེར་ཐལ། དེས་དེ་ལྟར་མེད་པ་

ཀླུ་སྒྲུབ་ཀྱི་དགོངས་པར་བཞེད་པའི་ཕྱིར་ན་ཡང་མཁྱབ་བོ།། དེས་དེའི་དགོངས་པ་ཐལ་
འགྱུར་དུ་བཀྲལ་བ་མ་ཡིན་པར་ཐལ། དེ་ལྟར་བཀྲལ་ན་དེ་ལ་སློབ་དཔོན་ལེགས་ལྡན་
འབྱེད་ཀྱིས་དགག་བཞག་མཛད་རིགས་པ་ལས་མ་མཛད་པའི་ཕྱིར། དེས་ཀླུ་སྒྲུབ་ཀྱི་
དགོངས་པ་མཐར་ཐུག་བཀྲལ་བ་ཡིན་ཏེ། རྗེ་དྲུང་དབུ་མ་ལས། འཕགས་པ་ལྷས་
འཕགས་པའི་དགོངས་པ་མཐར་ཐུག་གང་གཏན་ལ་འབེབས་པའི་རྣལ་འབྱོར་སྤྱོད་པ་
བཞི་བརྒྱ་པ་མཛད་ལ་ཞེས་གསུངས་པའི་ཕྱིར། ཀླུ་སྒྲུབ་ཀྱི་དགོངས་པ་ཐལ་འགྱུར་དུ་
འགྲེལ་ཚུལ་ནི་ལྕང་སྐྱའི་གྲུབ་མཐར་རང་རྒྱུད་མ་བཀོད་པར་ཐལ་འགྱུར་ཙམ་གྱི་སྒོ་ནས་
འཕགས་པའི་དགོངས་པ་འགྲེལ་བ་ལ་ཞེས་གསུངས་ཤིང་། ཨཱཀྱཱ་ཡོངས་འཛིན་གྱི་ཤིང་
རྟའི་སྲོལ་འབྱེད་ལྟར་ན། འཕགས་པའི་དགོངས་པ་ཐལ་འགྱུར་པའི་ལུགས་སུ་འགྲེལ་པ་
ལ་བྱེད་དགོས་པ་འདྲ་ཡང་། དོན་ལ་མི་འགལ་བས་གང་བདེར་བྱའོ།། ཐལ་འགྱུར་ཙམ་
གྱིས་སྒོ་ནས་ཞེས་པའི་ཙམ་སྒྲས་ཀྱང་རང་རྒྱུད་ཀྱི་གཏན་ཚིགས་བཀོད་པ་གཅོད་པ་ལས།
གཞན་གྲགས་ཀྱི་གཏན་ཚིགས་བཀོད་པ་གཅོད་པ་མ་ཡིན་ཏེ། སངས་རྒྱས་བསྐྱངས་ཀྱིས་
གཞན་གྲགས་ཀྱི་གཏན་ཚིགས་ཀྱི་སྒོ་ནས་ཀྱང་བདེན་མེད་གཏན་ལ་འབེབས་པར་མཛད་
པའི་ཕྱིར།
༈ བསྟན་བཅོས་ཆེན་པོ་དབུ་མ་ལ་འཇུག་པ་དང་རང་གི་འགྲེལ་པ་
དང་མཐུན་པར་འཆད་པ་གསུམ་གྱི་དོགས་གཅོད། ཡང་ཡིག་ཆ་རྣམས་
སུ། བསྟན་བཅོས་འདིའི་འཇུག་བྱའི་དབུ་མ་དེ། དབུ་མ་རྩ་བ་ཤེས་རབ་ལ་བྱ་བར་
གསུངས་པ་ལ་བརྟེན་ནས། ཁ་ཅིག་འདིའི་འཇུག་བྱའི་དབུ་མ་ཡིན་ན། རྩ་ཤེས་ཡིན་
པས་ཁྱབ་ཟེར་བ་ནི་མི་རིགས་ཏེ། དེའི་རབ་བྱེད་ཀྱི་གཞུང་རེ་རེ་ནས་ཀྱང་འདིའི་འཇུག་
བྱའི་དབུ་མ་ཡིན་པའི་ཕྱིར། འོ་ན། དབུ་མའི་བསྟན་བཅོས་ཞེས་པའི་དབུ་མ་དང་།
དབུ་མ་རྩ་བ་ཤེས་རབ་ཅེས་པའི་དབུ་མ་དང༌། དབུ་མ་འཇུག་པ་ཞེས་པའི་དབུ་མ་
གསུམ་པོ་དེ་འགལ་ལམ་མི་འགལ་ཞེ་ན། འགལ་བ་ཁོ་ན་ཡིན་ཏེ། དང་པོ་དེ་བརྗོད་བྱ་
དོན་གྱི་དབུ་མ་རང་ལ་བྱེད། གཉིས་པ་དེ་རྩ་ཤེའི་དགོངས་པ་འགྲེལ་བའི་དབུ་མའི་

བསྟན་བཅོས་རྣམས་ལ་བྱེད། གསུམ་པ་དེ་དབུ་མ་རྩ་བ་ཤེས་རབ་ལ་བྱེད་རིགས་པའི་
ཕྱིར། དང་པོ་གྲུབ་སྟེ། དེ་རྣམས་ཀྱིས་བརྗོད་བྱ་དོན་གྱི་དབུ་མ་བརྗོད་བྱའི་གཙོ་བོར་
བྱེད་པའི་རྒྱུ་མཚན་གྱིས་དེ་རྣམས་ལ་དབུ་མའི་བསྟན་བཅོས་ཞེས་བརྗོད་པའི་ཕྱིར།
གཉིས་པ་གྲུབ་སྟེ། རྩ་ཤེས་དེ་རང་གི་དགོངས་འགྲེལ་དུ་གྱུར་པའི་དབུ་མའི་བསྟན་
བཅོས་རྣམས་ཀྱི་གཞི་འཛིན་པའི་ལུས་ལྟ་བུ་ཡིན་པའི་རྒྱུ་མཚན་གྱིས་དེ་ལ་དབུ་མ་རྩ་བ་
ཞེས་བརྗོད་པའི་ཕྱིར། གསུམ་པ་གྲུབ་སྟེ། འཇུག་པ་དེ་དབུ་མ་རྩ་བ་ཤེས་རབ་ལ་ཟབ་
རྒྱསགཉིས་ཀྱི་སྒོ་ནས་འཇུག་པའི་རྒྱུ་མཚན་གྱིས་དེ་ལ་དབུ་མ་ལ་འཇུག་པ་ཞེས་བརྗོད་
པའི་ཕྱིར། དེ་བས་ན་རྩ་ཤེས་དེ་དབུ་མ་འཇུག་པ་ཞེས་པའི་དབུ་མ་དང་འཇུག་པ་དེ་
དབུ་མ་རྩ་བ་ཤེས་རབ་ཅེས་པའི་དབུ་མ་དང་། སྟོང་ཉིད་དེ་དབུ་མའི་བསྟན་བཅོས་ཞེས་
བའི་དབུ་མར་ཁས་ལེན་དགོས་སོ།། ༈ ཟབ་རྒྱས་ཀྱི་སྐོར་ལ། ཡིག་ཆར་འདིའི་དོན་ཐལ་
ངག་ཏུ་དྲིལ་ན། རྩ་ཤེར་དོན་དམ་པའི་རྣམ་བཞག་རྒྱས་པར་མ་བསྟན་ལ། བསྟན་
བཅོས་འདིར་དོན་དམ་པའི་རྣམ་བཞག་རྒྱས་པར་བསྟན་པའི་ཁྱད་པར་མི་འཐད་པར་
ཐལ། སྟོང་ཉིད་གཏན་ལ་འབེབས་པའི་རིགས་པའི་རྣམས་གྲངས་འཇུག་པ་ལས་རྩ་བ་
ཤེས་རབ་ཤིན་ཏུ་རྒྱས་པའི་ཕྱིར། ཞེས་བཀག་པ་ལ། ད་ལྟའི་བློ་གསར་འགའ་ཞིག་ནས།
དེ་འདྲའི་ཐལ་འགྱུར་དེ་འགྲེལ་བཤད་མཁན་པོའི་འདོད་པ་རྟགས་སུ་བཀོད་པའི་ཐལ་
འགྱུར་ཡིན་པར་ཐལ། དེ་དེ་ལ་གནོད་བྱེད་ཡང་དག་ཏུ་འཇུག་པའི་ཐལ་འགྱུར་ཡིན་
པའི་ཕྱིར། རྟགས་ཁས། ཁྱབ་སྟེ། རྒོལ་བ་དེ་ལ་གནོད་བྱེད་ཡང་དག་ཏུ་འཇུག་པའི་
ཐལ་འགྱུར་ཡིན་ན། རྒོལ་བ་དེས་འདོད་པ་རྟགས་སུ་བཀོད་པའི་ཐལ་འགྱུར་ཡིན་
དགོས་པའི་ཕྱིར་ཟེར་ན། འདོད་པ་ཁོ་ན་ཡིན་ཏེ། དེས་སྟོང་ཉིད་གཏན་ལ་འབེབས་
པའི་རིགས་པའི་རྣམ་གྲངས་འཇུག་པ་ལས་རྩ་བ་ཤེས་རབ་ཤིན་ཏུ་རྒྱས་བར་ཁས་ལེན་
ཀྱང་། དོན་དམ་པའི་རྣམ་བཞག་འཇུག་པ་ལས་རྩ་ཤེ་རྒྱས་པར་ཁས་མ་བླངས་པས་ཁས་
ལེན་ནང་འགལ་དུ་སོང་བའི་ཕྱིར། ཡང་ཡིག་ཆར། འདི་ལ་མཁས་པ་ཆེན་པོ་ཁ་ཅིག
ཞེས་སོགས་གསུངས་པའི་དོན་ལ་ཁ་ཅིག འགྲེལ་བཤད་མཁན་པོས་རྩ་ཤེར་ཀུན་རྫོབ་
ཀྱང་རྒྱས་པར་མ་བསྟན། དོན་དམ་ཡང་རྒྱས་པར་མ་བསྟན་ཞེས་སྨྲས་ན། ཊཱིཀ་ཆེན་གྱི་
དགག་པ་དེ་འཇུག་ཀྱང་བདེན་གཉིས་ཀྱི་རང་ལྡོག་ནས་རྩ་ཤེ་ལས་འཇུག་པ་རྒྱས་ཞེས་

བཤད་ཆོག་པས་དགག་པ་དེ་མི་འཇུག་ཟེར་ན། དེ་ཡང་མི་འཐད་དེ། བདེན་གཉིས་ཀྱི་
རང་ལྡོག་ལ་འཕྲོས་པའི་བཤད་པ་སྐབས་འདིར་འོང་དོན་མེད་ཅིང་བདེན་གཉིས་ཀྱི་རང་
ལྡོག་རྩ་ཤེ་ལས་འཇུག་པ་རྒྱས་ན་དོན་དམ་པའི་རྣམ་བཞག་ཀྱང་རྩ་ཤེ་ལས་འཇུག་པ་རྒྱས་
དགོས་པ་མི་འཐད་དེ། འགྲེལ་བཤད་ཀྱིས་རྩ་ཤེར་བདེན་གཉིས་ཀྱི་རང་ལྡོག་རྒྱས་པར་
བསྟན་མ་བསྟན་གྱི་འཕྲོས་པ་མེད་པར་ཀུན་རྫོབ་ཀྱང་མ་བསྟན། དོན་དམ་ཡང་རྒྱས་
པར་མ་བསྟན་ཞེས་སྨྲས་པའི་ཊིཀ་ཆེན་གྱི་དགག་པ་དེ་འཇུག་པའི་ཕྱིར། གལ་ཏེ་བདེན་
གཉིས་ཀྱི་རང་ལྡོག་རྩ་ཤེ་ལས་འཇུག་པ་རྒྱས་པ་ཡིན་པར་ཐལ། རྩ་ཤེར་བདེན་གཉིས་
རྒྱས་པར་མ་བསྟན། འཇུག་པར་དེ་རྒྱས་པར་བསྟན་པའི་ཕྱིར། དང་པོ་མ་གྲུབ་ན།
རྩ་ཤེར་ཀུན་རྫོབ་ཀྱི་རྣམ་བཞག་རྒྱས་པར་བསྟན་པར་འགྱུར་ལ། དེ་ཡང་མི་འཐད་དེ།
ཚིགས་གསལ་དུ་ཀུན་རྫོབ་བཏགས་ཡོད་མིང་རྐྱང་ཙམ་གྱིས་འཇོག་ཚུལ་ནི་རྩ་ཤེར་རྒྱས་
པར་མ་བསྟན་པ་འཇུག་པར་རྒྱས་པར་བསྟན་པ་ལས་ཤེས་པར་བྱའོ།། ཞེས་ཞལ་
འཕངས་མཛད་ཅིང་། ཀུན་རྫོབ་རྒྱ་ཆེ་བའི་ལམ་རིམ་ཡང་རྩ་ཤེར་རྒྱས་པར་མ་བསྟན་
པའི་ཕྱིར་ཟེར་ན་རྩ་བར་མ་ཁྱབ་སྟེ། འོ་ན། བདེན་གཉིས་ཀྱི་རྣམ་བཞག་གྲངས་ཅན་གྱི་
གཞུང་ལས་འཇུག་པ་རྒྱས་པ་ཡིན་པར་ཐལ། གྲངས་ཅན་གྱི་གཞུང་ལས་བདེན་གཉིས་
ཀྱི་རྣམ་བཞག་རྒྱས་པར་མ་བསྟན། འཇུག་པར་དེ་རྒྱས་པར་བསྟན་པའི་ཕྱིར། ཁྱབ་པ་
ཁས། འདོད་ན། གྲངས་ཅན་གྱི་གཞུང་ལས་བདེན་གཉིས་ཀྱི་རྣམ་བཞག་བསྟན་པར་
ཐལ། འདོད་པའི་ཕྱིར། འདོད་ན། དེ་ལས་དོན་དམ་པའི་རྣམ་བཞག་བསྟན་པར་
ཐལ་ལོ།། དེས་ན་བདེན་གཉིས་ཀྱི་རྣམ་བཞག་རྩ་ཤེར་རྒྱས་པར་མ་བསྟན་ཅིང་། འཇུག་
པར་རྒྱས་པར་བསྟན་པ་ཙམ་གྱིས་བདེན་གཉིས་ཀྱི་རྣམ་བཞག་རྩ་ཤེ་ལས་འཇུག་པ་རྒྱས་
པར་སོང་པའི་སྐྱོན་མེད་དོ།། ཡང་ཡིག་ཆ་རྣམས་སུ་རྩ་ཤེས་སོ་སོར་སྐྱེ་བོའི་སའི་ཆོས་
གསུམ་འཕགས་པ་སློབ་པའི་ས་བཅུ། འབྲས་བུའི་ས་རྣམས་མ་བསྟན་པར་གསུངས་
ཀྱང་། ཆོས་གསུམ་གྱི་ནང་ཚན་དུ་གྱུར་པའི་གཉིས་མེད་རྟོགས་པའི་ཤེས་རབ་དང་།
འཕགས་པ་སློབ་པའི་དོན་དམ་པའི་ས་བཅུ། དོན་དམ་པའི་འབྲས་བུའི་ས་རྣམས་
བསྟན་དགོས་པའང་འདྲ་སྟེ། དེས་ཐེག་པ་ཆེན་པོའི་ཟབ་མོའི་ལམ་གྱི་རིམ་པ་མཐའ་
དག་རྒྱས་པར་གཏན་ལ་ཕབ་པའི་ཕྱིར། དེ་བཞིན་དུ་ས་ལྔ་པར་སྟོང་ཉིད་རྟོགས་པའི་ཞི་

གནས་སྒོམ་ཚུལ་དང་། ས་དྲུག་པར་སྟོང་ཉིད་རྟོགས་པའི་ལྷག་མཐོང་སྒོམ་ཚུལ་མ་
བསྟན་ཀྱང་
། ས་ལྔ་པ་པའི་རྒྱུད་ཀྱི་སྟོང་ཉིད་རྟོགས་པའི་ཞི་གནས་དང་། ས་དྲུག་པ་
པའི་རྒྱུད་ཀྱི་སྟོང་ཉིད་རྟོགས་པའི་ལྷག་མཐོང་ཡང་བསྟན་དགོས་པ་འདྲ་སྟེ། དེས་བྱང་
སེམས་ཀྱི་རྒྱུད་ཀྱི་དོན་དམ་པའི་ས་བཅུ་དངོས་ཀྱི་བརྗོད་བྱའི་གཙོ་བོར་བྱས་ནས་བསྟན་
པའི་ཕྱིར། ཡང་ཡིག་ཆར། ཁ་ཅིག་གིས། རྩ་ཤེས་རྒྱ་ཆེ་བའི་ལམ་གྱི་རིམ་པ་བསྟན་
པར་ཐལ། བསྟན་བཅོས་འདི་རྩ་ཤེས་ལ་ཟབ་པ་དང་རྒྱ་ཆེ་བའི་སྒོ་ནས་འཇུག་པའི་ཕྱིར།
འདོད་མི་ནུས་ཏེ། རྩ་ཤེས་རྒྱ་ཆེ་བའི་ལམ་གྱི་རིམ་པ་དངོས་སུ་ཡང་མ་བསྟན། ཤུགས་
ལ་ཡང་མ་བསྟན་པའི་ཕྱིར། ཞེས་བྱས་པ་ལ། དེའི་ལན་དུ་རྒྱལ་ཚབ་ཆོས་རྗེས་གཏན་ལ་
འབེབས་པའི་གཙོ་བོའི་དབང་དུ་བྱས་པ་ཡིན་གྱི། གཞན་དུ་ན་རྩ་བ་ཤེས་རབ་ཀྱིས་ཐེག་
པ་ཆེན་པོའི་ལམ་གྱི་རིམ་པ་རྒྱས་པར་བསྟན་པར་དབུ་མ་ལ་འཇུག་པས་བསྒྲུབ་པའི་ཕྱིར།
ཞེས་གསུངས། འོན་ཀྱང་། རྗེ་དྲུང་དབུ་མར། ཁ་ཅིག་གིས་རྩ་ཤེས་རྒྱ་ཆེ་བའི་ལམ་
རིམ་ཤུགས་ལ་བསྟན་པ་རྒྱལ་ཚབ་ཆོས་རྗེའི་གསུང་འདིའི་དོན་དུ་ཁས་བླངས་པ་ལ།
འོག་ཏུ་རིན་ཆེན་ཕྲེང་བའི་རྣམ་བཤད་ཀྱི་དོན་ཡང་ཁྱེད་འདོད་པ་ལྟར་མིན་གྱི། རྩ་ཤེར་
ཐེག་ཆེན་གྱི་ཟབ་མོའི་ལམ་གྱི་རིམ་པ་རྒྱས་པར་ཤུགས་ལ་བསྟན་ཞེས་པའི་དོན་ཡིན།
ཞེས་སོགས་གསུངས་པ་རྣམས་ནི་ཡིག་སྐྱོན་ནམ་དགོངས་གཞི་གང་ཡིན་མ་ངེས་པས་
མཁས་པ་རྣམས་ཀྱིས་བཤད་དུ་གསོལ། ཡིག་རྙིང་དུ། མངོན་པའི་བསྟན་བཅོས་རྣམ་
དག་ཡིན་ན། དོན་དམ་པའི་ཆོས་མངོན་པ་དངོས་བསྟན་བསྟན་བྱའི་གཙོ་བོར་བྱེད་
དགོས་པའི་རྒྱུ་མཚན་གྱིས་མངོན་པ་ཀུན་བཏུས་མངོན་པའི་བསྟན་བཅོས་རྣམ་དག་མ་
ཡིན་པར་གསུངས་པ་དང་། བདེ་ཉིའི་དབུ་མར་མངོན་པའི་བསྟན་བཅོས་རྣམ་དག་
ཡིན་ན།དོན་དམ་པའི་ཆོས་མངོན་པ་དངོས་བསྟན་བསྟན་བྱའི་གཙོ་བོར་བྱེད་མི་དགོས་
པའི་མངོན་པ་གོང་འོག་གཉིས་ཀ་མངོན་པའི་བསྟན་བཅོས་རྣམ་དག་ཡིན་ཞེས་གསུངས་
པ་གཉིས་འཐད་ཕྱོགས་གང་ཡིན་དཔྱད་དཀའ་ཡང་། རང་གི་བསམ་ཚོད་ལྟར་ན།
མངོན་པ་ཀུན་བཏུས་ཀྱི་བཤད་བྱ་རྩ་བའི་མདོ་ཆོས་ཅན། དོན་དམ་པའི་ཆོས་མངོན་པ་
བསྟན་བྱའི་གཙོ་བོར་བྱེད་པར་ཐལ། མངོན་པའི་བསྟན་བཅོས་རྣམ་དག་ཡིན་པའི་ཕྱིར།
དེར་ཐལ། མདོ་སྡེ་དགོངས་འགྲེལ་མངོན་པའི་བསྟན་བཅོས་རྣམ་དག་ཡིན་པའི་ཕྱིར།

དེར་ཐལ། དེ་མངོན་པའི་བསྟན་བཅོས་གང་ཞིག བསྟན་བཅོས་རྣམ་དག་ཡིན་པའི་
ཕྱིར། གཉིས་པ་གྲུབ་སྟེ། སངས་འཕགས་ཀྱི་རྒྱུད་ཀྱི་བསྟན་བཅོས་ཡིན་པའི་ཕྱིར།
ཁྱབ་པ་བཀའ་བསྟན་བཅོས་ཀྱི་ཡིག་ཆར་གསལ་ལོ།། ཡང་ཡིག་རྙིང་དུ་དངོས་སྨྲ་བའི་
བསྟན་བཅོས་ཡིན་ན། སྟོང་ཉིད་དངོས་ཀྱི་བརྗོད་བྱའི་གཙོ་བོར་མི་བྱེད་པས་ཁྱབ་པར་
གསུངས་པ་ནི། དངོས་སྨྲའི་ཐུན་མོང་མ་ཡིན་པའི་བསྟན་བཅོས་ཀྱི་དབང་དུ་བྱས་སམ་
སྙམ་མོ།། དབུ་མ་ལ་སྒྲས་བརྗོད་རིགས་ཀྱི་སྒོ་ནས་བརྗོད་བྱ་དོན་གྱི་དབུ་མ་དང་།
བརྗོད་བྱེད་ཚིག་གི་དབུ་མ་གཉིས་ལས། དང་པོ་དང་དབུ་མ་དོན་གཅིག གཉིས་པ་
དང་སྟོང་ཉིད་དངོས་བསྟན་བསྟན་བྱའི་གཙོ་བོར་བྱེད་པའི་བསྟན་བཅོས་དོན་གཅིག་གོ།
ཡང་དེ་ལ་སྒྲས་བརྗོད་རིགས་ཀྱི་སྒོ་ནས་གཞི་ལམ་འབྲས་བུ་གསུམ་གྱི་དབུ་མ་གསུམ་ལས་
གཞི་དབུ་མ་ནི་གཟུགས་སོགས་རང་བཞིན་གྱིས་གྲུབ་པས་སྟོང་པའི་སྟོང་ཉིད་ལྟ་བུ།
ལམ་དབུ་མ་ནི་སློབ་པའི་རྒྱུད་ཀྱི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ལྟ་བུ།
འབྲས་བུའི་དབུ་མ་ནི་མྱང་འདས་ལྟ་བུའོ།། ཞེས་རྗེ་བསྟན་དར་པས་གསུངས་བྱང་རྩེའི་
དབུ་མར་གཞི་ལམ་གྱི་དབུ་མ་གཉིས་ཀྱི་འཇོག་ཚུལ་བསྟན་དར་པའི་ཡིག་ཆ་དང་མཐུན་
ལ། འབྲས་བུའི་དབུ་མ་ལ་སྟོང་ཉིད་མངོན་སུམ་དུ་རྟོགས་པ་མཐར་ཕྱིན་པའི་ཡེ་ཤེས་
བཞག་ཅིང་། ཀློང་རྡོལ་རིན་པོ་ཆེའི་མིང་གི་རྣམ་གྲངས་སུ་བཤད་པས་ཕལ་ཆེར་འདི་
དང་མཐུན་པར་གསུང་སོ།། ཡང་ཁ་ཅིག ཊཱིཀ་ཆེན་སོགས་ལས་ཉན་རང་གཉིས་
མཆོད་བརྗོད་ཀྱི་ཡུལ་དུ་མ་བཀོད་པར་མ་ཟད། སངས་རྒྱས་བྱང་སེམས་རྣམས་ཀྱང་
མཆོད་བརྗོད་ཀྱི་ཡུལ་དུ་དངོས་དུ་མ་བཀོད་པར་ཞེས་གསུངས་པ་ལ་བརྟེན་ནས་འཇུག་
པར་ཉན་རང་གཉིས་ལ་མཆོད་བརྗོད་མ་མཛད་དེ། སངས་རྒྱས་བྱང་སེམས་གཉིས་ལ་
དངོས་སུ་ཞེས་སྦྱར་ནས་ཉན་རང་གཉིས་ལ་མ་བཀོད་པར་མ་ཟད་ཅེས་གསུངས་པའི་ཕྱིར་
ན། སྐྱོན་མེད་དེ། སྤྱི་དོན་ལས། ཉན་རང་དང་བྱང་སེམས་རྣམས་ལ་དངོས་སུ་མཆོད་
བརྗོད་མི་མཛད་པའི་རྒྱུ་མཚན་ཡོད་དེ་ཞེས་དང་། རྗེ་དྲུང་དབུ་མར། ཉན་རང་དང་
སངས་རྒྱས་བྱང་སེམས་རྣམས་ལ་དངོས་སུ་མཆོད་བརྗོད་མ་མཛད་པར་ཞེས་དང་།
བདེ་ཉིའི་དབུ་མར་ཉན་རང་གཉིས་མཆོད་བརྗོད་ཀྱི་ཡུལ་དུ་དངོས་སུ་མ་བཀོད་པར་མ་
ཟད། སངས་རྒྱས་བྱང་སེམས་རྣམས་ཀྱང་དངོས་སུ་མ་བཀོད་པར་ཞེས་པའི་གསུངས་

འདི་རྣམས་ཀྱིས་ཉན་རང་མཆོད་བརྗོད་ཀྱི་ཡུལ་དུ་དངོས་སུ་མ་བཀོད་པ་ཊཱིཀ་ཆེན་
སོགས་ཀྱི་དགོངས་པར་བཀྲལ་བའི་ཕྱིར། འཇུག་པར་ཉན་རང་གཉིས་ལ་མཆོད་བརྗོད་
མཛད་པར་ཐལ། དེ་གཉིས་ཀྱི་རྩ་བའི་རྒྱུ་སྙིང་རྗེ་ཆེན་པོ་ལ་དངོས་སུ་མཆོད་བརྗོད་
མཛད་པའི་ཕྱིར། ཁྱབ་སྟེ། རྒྱུ་ལ་མཆོད་པར་བརྗོད་པས་ཀྱང་ཞེས་སོགས་གསུངས་
པའི་ཕྱིར། གོང་གི་རྟགས་གྲུབ་སྟེ། ཡིག་ཆ་རྣམས་སུ་དེ་གཉིས་ཀྱི་མཐར་ཐུག་པའི་རྩ་
བའི་རྒྱུ་སྙིང་རྗེ་ཆེན་པོ་ལ་དངོས་སུ་མཆོད་བརྗོད་མཛད་པར་བཞེད་པའི་ཕྱིར་ཞེས་དང་།
དེ་རྣམས་ཀྱི་རྩ་བའི་རྒྱུ་དངོས་འཛིན་པའི་ཆེད་ཡིན་པའི་ཕྱིར། ཞེས་དང་། དེ་གཉིས་ཀྱི་
རྩ་བ་སྙིང་རྗེ་ཆེན་པོ་ལ་ཐུག་པར་བསྟན་པའི་ཆེད་ཡིན་ལ་ཞེས་སོགས་ལན་མང་དུ་
གསུངས་པའི་ཕྱིར། ཡང་ཁ་ཅིག ཡིག་ཆ་རྣམས་ལས་མངོན་རྟོགས་རྒྱན་དུ་ཉན་རང་
དགྲ་བཅོམ་པའི་རྒྱུའི་གཙོ་བོ་ཐེག་དམན་གྱི་གཞི་ཤེས་ལ་མཆོད་བརྗོད་མཛད་པར་
གསུངས་པས། ལུགས་འདིར་ཐེག་དམན་གྱི་གཞི་ཤེས་ཉན་རང་གི་བསྒོམ་བྱའི་གཙོ་བོ་
མ་ཡིན་པས་དེའི་རྒྱུའི་གཙོ་བོར་འགྲོ་ཚུལ་གང་ཡིན་ཞེ་ན། དེའི་ཚུལ་ཡོད་དེ་ཉན་རང་
སློབ་པའི་སྟོང་ཉིད་རྟོགས་པའི་ཐེག་དམན་གྱི་གཞི་ཤེས་བསྒོམ་བྱའི་གཙོ་བོར་བྱས་ནས་
དགྲ་བཅོམ་པའི་འབྲས་བུ་ཐོབ་པར་བྱེད་པས་ཐེག་དམན་གྱི་གཞི་ཤེས་ཉན་རང་དགྲ་
བཅོམ་པའི་རྒྱུའི་གཙོ་བོར་སོང་བའི་ཕྱིར། ཡང་ཉན་ཐོས་ཞེས་པའི་སྐབས་ཀྱི་རང་གི་
ཉན་ནས་གཞན་ལ་ཐོས་པར་བྱེད་རྒྱུའི་ཆོས་དང༌། ཐོས་སྒྲོག་ཅེས་པའི་སྐབས་ཀྱི་རང་
གིས་ཐོས་ནས་གཞན་ལ་སྒྲོག་པར་བྱེད་རྒྱུའི་ཆོས་གཉིས་ལ་དམན་མཆོག་གི་ཁྱད་པར་ཡོད་
དམ་མེད་ཅེ་ན། ཡོད་དེ། དང་པོ་དེ་ཐེག་དམན་གྱི་གདམས་ངག་ལ་བྱེད་རིགས་པ་གང་
ཞིག ཕྱི་མ་དེ་ཐེག་ཆེན་གྱི་བགྲོད་བྱེད་ཀྱི་ལམ་ལ་བྱེད་དགོས་པའི་ཕྱིར། དང་པོ་གྲུབ་སྟེ།
ཉན་ཐོས་རྣམས་ཀྱིས་གདམས་ངག་གི་དོན་བསྒོམ་པས་འབྲས་བུ་ཉན་ཐོས་ཀྱི་བྱང་ཆུབ་
འཐོབ་པར་གསུངས་པའི་ཕྱིར། གཉིས་པ་གྲུབ་སྟེ། དེ་འདྲའི་ཆོས་དེ་ཉན་ཐོས་རྣམས་
ཀྱིས་རྗེས་སུ་མཐུན་པ་ཙམ་ཡང་ཉམས་སུ་མི་ལེན་པར་ཐེག་ཆེན་གྱི་རིགས་ཅན་རྣམས་ལ་
སྒྲོག་པར་བྱེད་པའི་ཕྱིར། བྱང་སེམས་རྣམས་ཀྱིས་ཆོས་དེ་རང་གིས་ཉམས་སུ་བླངས་
པའི་སྒོ་ནས་གཞན་ལ་སྒྲོག་པར་བྱེད་པས་ཐོས་སྒྲོག་དང་འདྲ་བ་ཡིན་གྱིས། ཐོས་སྒྲོག་
དངོས་མ་ཡིན་ནོ།། ཉན་ཐོས་ཀྱི་སྒྲ་དངོས་མིང་དུ་འཇུག་པའི་གཞི་དང་། ཉན་ཐོས་

དོན་གཅིག དེའི་སྒྲ་བཤད་གཞི་དང༌། ཡང་དག་པའི་གདམས་ངག་གཞན་ལ་ཉན་
ནས་དོན་དེ་གཞན་ལ་ཐོས་པར་བྱེད་པའི་གང་ཟག་དོན་གཅིག ཉན་ཐོས་ཀྱི་སྒྲ་བཤད་
གཞི་ལ་ཐེག་པ་གསུམ་གའི་གང་ཟག་ཡོད་དེ། རང་རྒྱལ་ལ་ཡང་དག་པའི་སྒོ་ནས་ཆོས་
སྟོན་པ་ཡོད་པའི་ཕྱིར། མཚོ་སྐྱེས་ཀྱི་སྒྲ་འཇུག་གཞི་དང་མཚོ་སྐྱེས་ཀྱི་སྒྲ་བཤད་གཞི་
གཉིས་ལ་མུ་བཞི་ཡོད་པ་བཞིན་དུ། ཉན་ཐོས་ཀྱི་སྒྲ་འཇུག་གཞི་དང༌། བཤད་གཞི་
གཉིས་ལ་མུ་བཞི། ཐོས་སྒྲོག་གི་སྒྲ་འཇུག་གཞི་དང་བཤད་གཞི་གཉིས་ལ་མུ་བཞི་ཡོད་དེ།
རང་རྒྱལ་ལ་སངས་རྒྱས་འབྲིང་ཞེས་མི་རིགས་པར། དེ་ཁོ་ན་ཉིད་རྟོགས་པ་འབྲིང་ཞེས་
བསྒྱུར་རིགས་ཏེ། སངས་རྒྱས་ཀྱི་སྐད་དོད་ཏ་ཏཱ་བུདྡྷ་ཞེས་པ། དེ་ཁོ་ན་ཉིད་རྟོགས་པ་
ལ་བསྒྱུར་རིགས་པ་གང་ཞིག རང་རྒྱལ་དེ་དེ་ཁོ་ན་ཉིད་རྟོགས་པ་འབྲིང་པོ་ཡིན་པའི་
ཕྱིར། རང་རྒྱལ་དགྲ་བཅོམ་ཆོས་ཅན། དེ་ཁོ་ན་ཉིད་རྟོགས་པ་འབྲིང་པོ་ཡིན་ཏེ།
ཁྱོད་ཀྱིས་དེ་ཁོ་ན་ཉིད་རྟོགས་པ་ཉན་ཐོས་ལས་ལྷག་ཅིང་སངས་རྒྱས་ལས་དམན་པའི་
ཕྱིར། དང་པོ་དེར་ཐལ། ཁྱོད་ཀྱིས་བསྐལ་ཆེན་བརྒྱར་ཚོགས་གཉིས་བསགས་པའི་སྒོ་
ནས་དེ་ཁོ་ན་ཉིད་རྟོགས། ཉན་ཐོས་ཀྱིས་དེ་ལྟར་མ་རྟོགས་པའི་ཕྱིར། གཉིས་པ་དེར་
ཐལ། སངས་རྒྱས་རྣམས་ཀྱིས་བསྐལ་ཆེན་གྲངས་མེད་གསུམ་དུ་ཚོགས་གཉིས་མཐར་
ཕྱིན་པའི་སྒོ་ནས་དེ་ཁོ་ན་ཉིད་རྟོགས། རང་རྒྱལ་རྣམས་ཀྱིས་དེ་ལྟར་མ་རྟོགས་པའི་ཕྱིར།
ཊིཀ་ཆེན་ལས། དེ་སྐད་སྨྲ་བ་དེས་ཀྱང་གྲུབ་མཐའ་དེ་འདོད་པར་འདུག་པའི་ཕྱིར་རོ་
ཞེས་པའི་དོན་ནི། འཕགས་པ་ཡིན་ན། སྟོང་ཉིད་མངོན་སུམ་དུ་རྟོགས་པས་ཁྱབ་པར་
འགྲེལ་བཤད་མཁན་པོས་ཀྱང་འདོད་ཅེས་པའི་དོན་ནོ།། ཡིག་ཆར་ཡང་། ཉན་ཐོས་
དགྲ་བཅོམ་པས་གཟུང་རྟོག་སྤངས་པར་གསུངས་པས། དེ་འདྲའི་གཟུང་རྟོག་གང་ལ་
བྱེད་ན། དེ་གཟུང་བ་བདེན་པར་འཛིན་པའི་བདེན་འཛིན་ལ་བྱེད་རིཊ་ཀྱིས། ཤེས་
སྒྲིབ་གཟུང་རྟོག་ལ་བྱེད་མི་རིཊ་ཏེ། ལུགས་འདིར་ཤེས་སྒྲིབ་གཟུང་རྟོག་མེད་པའི་ཕྱིར།
དེར་ཐལ། གཟུགས་ཕྱི་རོལ་དོན་འཛིན་གྱི་རྟོག་པ་ཤེས་སྒྲིབ་མ་ཡིན་པའི་ཕྱིར་ཏེ། དེ་བློ་
དོན་མཐུན་ཡིན་པའི་ཕྱིར་ཏེ། ཕྱི་དོན་ཡོད་པའི་ཕྱིར། གཞན་ཡང་། ཤེས་སྒྲིབ་གཟུང་
རྟོག་མེད་པར་ཐལ། ཤེས་སྒྲིབ་དང་ཤེས་པའི་གཞི་མཐུན་མེད་པའི་ཕྱིར། རང་རྒྱལ་
ཚོགས་ལམ་པ་ཡིན་ན། དང་པོ་ཉིད་ནས་རང་རྒྱལ་དུ་རིགས་ངེས་པས་ཁྱབ་པ་རང་རེའི་

ཡིག་ཆ་གསུམ་གར་ནན་གྱིས་བསྒྲུབ་པའི་ཤེས་བྱེད་དུ། རང་བྱང་ཆུབ་ལ་བདག་ཉིད་
ངེས་རྣམས་དང་།། ཞེས་པའི་ལུང་འདི་འདྲེན་པར་མཛད་པས། དེ་ཡིན་ན། དང་པོ་
ནས་རང་རྒྱལ་དུ་རིགས་ངེས་པས་ཁྱབ་ཀྱང་། བྱང་སེམས་ཚོགས་ལམ་པ་རང་རྒྱལ་དུ་
ལྟུང་བ་ཡོད་པ་རང་འགྲེལ་ལས་གསུངས་པ་ལར་ཁས་ལེན་དགོས་ཏེ། སྡུད་པ་ལས།
གལ་ཏེ་བསྐལ་པ་བྱེ་བར་དགེ་བའི་ལས་ལམ་བཅུ། སྤྱོད་ཀྱང་རང་རྒྱལ་དགྲ་བཅོམ་ཉིད་
ལ་འདོད་བསྐྱེད་ན།། དེ་ཚེ་ཚུལ་ཁྲིམས་སྐྱོན་བྱུང་ཚུལ་ཁྲིམས་ཉམས་པ་ཡིན།། སེམས་
བསྐྱེད་དེ་ནི་ཕས་ཕམ་པས་ཀྱང་ཤིན་ཏུ་ལྕི། ཞེས་བའི་དོན་ལམ་རིམ་ཆེན་མོར་གསལ་
བའི་ཕྱིར་དང་ཊིཀ་ཆེན་ལས། འོ་ན། དང་པོར་ཐེག་ཆེན་དུ་ཞུགས་པའི་དེ་ཁོ་ན་ཉིད་
ཀྱི་ལྟ་བ་ལེགས་པར་གཏན་ལ་ཕབ་བ་ཞིག་དང་། ཉན་རང་དུ་ལྟུང་བ་གཉིས་ཀྱི་གཞི་
མཐུན་སྲིད་པ་ནི་དབུ་མ་པ་གཉིས་ཀྱང་འདོད་དགོས་ལ། ཞེས་དང་། བདེ་ཉིའི་དབུ་
མར་དེ་ལྟར་ཡོད་པ་རང་འགྲེལ་གྱི་ལུང་དེའི་དོན་ཡིན་པར་གསུངས་པའི་ཕྱིར་དང་། རྗེ་
བསྟན་དར་པའི་ཡིག་ཆར། བྱང་སེམས་ཚོགས་ལམ་པ་ཉན་རང་གི་ལམ་དུ་ལྟུང་བ་ཡོད་
པར་ཚད་ལྡན་གྱི་གཞུང་དུ་མ་ལས་གསུངས་པའི་ཕྱིར་ཞེས་གསུངས་པས། དེ་རང་རྒྱལ་
ལམ་དུ་ལྟུང་བ་ཡོད་པར་གསུངས་པའི་ཚད་ལྡན་གྱི་གཞུང་གཞན་ཡང་ཡོད་ཚོད་འདྲའོ།།
རང་རྒྱལ་ཡིན་ན། དང་པོ་ནས་རང་རྒྱལ་དུ་རིགས་ངེས་པས་ཁྱབ་པའི་རྒྱུ་མཚན་དེ་
བཞིན་རྙེད་དཀའ་ཡང་ཚོགས་ལམ་ཀྱི་སྐབས་ལྟ་བུ་ལ་ཚིག་གིས་འཛིན་མཚམས་ཙམ་ཞིག་
བྱེད་ན། དེ་ཡིན་ན། དང་པོ་ཉིད་ནས་རང་རྒྱལ་དུ་རིགས་ངེས་པས་ཁྱབ་ཏེ། དེ་ཡིན་
ན། འཁོར་བ་ཐོག་མེད་ནས་རང་རྒྱལ་དུ་རིགས་ངེས་པས་ཁྱབ་པའི་ཕྱིར། དེར་ཐལ།
དེ་ཡིན་ན་འཁོར་བ་ཐོག་མེད་ནས་རང་རྒྱལ་དུ་སྐྱེ་འགྱུར་གྱི་ལན་གྲངས་གཞན་ལ་མྱོང་
འགྱུར་གྱིས་ལས་བསགས་པས་ཁྱབ་པའི་ཕྱིར། ཞེས་བརྗོད་ན་ཅིར་འགྱུར་སྙམ་མོ།། ཁ་
ཅིག ཐུབ་དབང་གི་རྟེན་འབྲེལ་ཟབ་མོའི་ཆོས་བསྟན་པ་ཉན་རང་གི་རིགས་ཅན་གྱིས་
ཉམས་སུ་བླངས་པ་ལས་རང་རང་གི་འདོད་པ་རྫོགས་པར་བཤད་པ་དེ་མི་འཐད་པར་
ཐལ། ཉན་རང་གི་རིགས་ཅན་གྱིས་རྟེན་འབྲེལ་ཟབ་མོའི་དོན་ཉམས་སུ་བླངས་མ་ཐག་
ཏུ་དགྲ་བཅོམ་པའི་འབྲས་བུ་ཐོབ་རིགས་པ་ལས་མི་ཐོབ་པའི་ཕྱིར་ཟེར་བ་མི་འཐད་དེ།
རྟེན་འབྲེལ་གྱི་ཆོས་ཉམས་སུ་བླངས་མ་ཐག་ཏུ་དགྲ་བཅོམ་པའི་འབྲས་བུ་ཐོབ་པ་ཉན་

རང་སུ་ལ་ཡང་མི་སྲིད་པའི་ཕྱིར། དེར་མ་ཟད་རྟེན་འབྲེལ་ཟབ་མོའི་ཆོས་ཐོས་པའི་ཚེ་དེ་
ལ་དགྲ་བཅོམ་པའི་འབྲས་བུ་ཐོབ་པ་ཉན་ཐོས་ལ་ཡོད་ཀྱི་རང་རྒྱལ་ལ་མི་སྲིད་པའི་ཕྱིར།
དེར་ཐལ། རང་རྒྱལ་རྣམས་ཀྱིས་རྟེན་འབྲེལ་ཟབ་མོའི་ཆོས་ཐོས་ནས་ཚེ་རབས་གཞན་
བསྐལ་པ་བརྒྱ་ཚུན་ཆད་དུ་རང་རྒྱལ་ཐོབ་པར་ངེས་ཀྱང་། ཚེ་འདི་ཉིད་ལ་ཐོབ་པ་མི་
སྲིད་པའི་ཕྱིར། དཔེར་ན། ལན་གྲངས་གཞན་ལ་མྱོང་ངེས་ཀྱི་ལས་ཀྱི་འབྲས་བུ་དེ།
ལས་བསགས་པའི་ཚེ་དེ་ཉིད་ལ་མི་མྱོང་པར་ཚེ་རབས་གཞན་དུ་ངེས་པར་མྱོང་དགོས་པ་
བཞིན་ནོ།། ཁ་ཅིག མཆོག་གི་སྤྲུལ་སྐུའི་དངོས་ཀྱི་འཁོར་དུ་བྱུང་བའི་རང་རྒྱལ་དགྲ་
བཅོམ་ཡོད་པར་ཐལ། དེ་ལས་ཆོས་ཐོས་པའི་རང་རྒྱལ་དགྲ་བཅོམ་ཡོད་པའི་ཕྱིར།
དེར་ཐལ། རང་རྒྱལ་དགྲ་བཅོམ་ཞི་བའི་དབྱིངས་ལ་མཉམ་པར་བཞག་པའི་ཚེ།
སངས་རྒྱས་ཀྱིས་ཆོས་བསྟན་ནས་ཞི་བའི་དབྱིངས་ལས་སློང་བར་མཛད་པའི་ཕྱིར་ན་རྩ་
བར་མ་ཁྱབ་སྙམ་སྟེ། དེའི་ཚེ་ཞིང་གཞན་ན་བཞུགས་པའི་སངས་རྒྱས་ཀྱིས་སྐུའི་འོད་
ཟེར་གྱིས་སྐུལ། གསུང་གིས་ཆོས་བསྟན་ནས་ཞི་བའི་དབྱིངས་ལས་སློང་བར་མཛད་པའི་
ཕྱིར། འོན་ཀྱང་འཁོན་སྟོན་འགྲེལ་ཊཱིཀ་རུ་བདེ་བ་ཅན་གྱི་རྟེན་ཅན་གྱི་རང་རྒྱལ་དགྲ་
བཅོམ་ཡོད་པར་གསུངས་པ་ནི་ཞིང་བཀོད་ཀྱི་མདོ་དང་ཅུད་ཟད་མི་འདྲ་བས་དཔྱད་དོ།།
རྗེ་དྲུང་དབུ་མར་མྱོང་ངེས་གྱི་ལས་ཀྱི་འབྲས་བུ་དེ་ལས་བསགས་པའི་ཚེ་དེ་ལ་མི་མྱོང་པར་
གསུངས་པ་ནི། ལན་གྲངས་གཞན་ལ་མྱོང་ངེས་ལས་ཀྱི་དབང་དུ་བྱས་པར་ངེས་ཏེ།
གཞན་དུ་ན། མཐོང་ཆོས་མྱོང་ངེས་ཀྱི་ལས་མེད་པར་འདོད་དགོས་པ་ལས་དེ་ཡང་མི་
རིགས་ཏེ། མཛོད་ལས། མྱོང་འགྱུར་ཕྱིར་ན་ངེས་རྣམ་གསུམ།། ཞེས་གསུངས་པའི་
ཕྱིར། ཡང་རང་འགྲེལ་ལས་དུས་དེར་འཁོར་དུ་ཉེ་བར་གྱུར་ཅིང་། ཐེག་པ་གསུམ་ལ་
བཀོད་པའི་སེམས་ཅན་གྱི་ཕུང་པོ་ཐེག་པ་ཆེན་པོ་ཉིད་ལ་ངེས་པར་སྦྱར་བར་བྱ་བའི་ཕྱིར།
ཞེས་གསུངས་པར་བསྟན་ཡིག་ཆར། འདིར་རང་རྒྱལ་ཚོགས་ལམ་པ་ཡིན་ན། རང་
རྒྱལ་དུ་རིགས་ངེས་པས་མ་ཁྱབ་པར་བསྟན་པར་འགྱུར་རོ་སྙམ་ན་དཔྱད་དོ།། ཞེས་
གསུངས་ཀྱང་། རྗེ་དྲུང་དང་བདེ་ཉིའི་དབུ་མར་ཐེག་པ་ཆེན་པོ་ཉིད་ལ་ངེས་པར་སྦྱར་
བར་བྱ་བའི་ཕྱིར་ཞེས་པས་མཐར་ཐུག་ཐེག་ཆེན་དུ་ཁ་དྲང་པར་བྱ་བའི་དོན་དུ་གསུངས་
པ་ལྟར་ལེགས་སམ་སྙམ་མོ།། ༈ ཉན་ཐོས་སངས་རྒྱས་འབྲིང་རྣམས་ཐུབ་

དབང་སྐྱེས་ཞེས་སོགས་ཀྱི་དོགས་གཅོད། ཡང་ཉན་རང་སློབ་པ་འཕགས་
པ་རྣམས་ཐུབ་དབང་གིས་རྟེན་འབྲེལ་ཟབ་མོའི་ཆོས་བསྟན་པ་ལས་འཁྲུངས་སམ་ཞེ་ན།
དེ་ཡང་ཡིན་ཏེ་ཐུབ་དབང་གིས་རྟེན་འབྲེལ་ཟབ་མོའི་ཆོས་བསྟན་པ་ལས་ཉན་རང་སློབ་
པ་འཕགས་པ་རྣམས་འཁྲུངས་ཤིང་། དེས་རྟེན་འབྲེལ་ཟབ་མོའི་ཆོས་ཉམས་སུ་བླངས་
པ་ལས་ཉན་རང་དགྲ་བཅོམ་རྣམས་འཁྲུངས་པའི་ཕྱིར། དེར་མ་ཟད་ཉན་རང་སོ་སྐྱེ་
རྣམས་ཀྱང་ཐུབ་དབང་ལས་སྐྱེས་པ་ཡིན་ཏེ། ཐུབ་དབང་གི་ཐེག་དམན་གྱི་ཆོས་བསྟན་
པ་ལས་སྐྱེས་པའི་ཕྱིར། དེར་ཐལ། མདོ་དཀོན་བརྩེགས་ལས། དེ་བཞིན་གཤེགས་པ་
རྣམས་ལས་ནི་ཉན་ཐོས་དང་རང་སངས་རྒྱས་ཐམས་ཅད་འབྱུང་ངོ༌།། ཞེས་གསུངས་
པའི་ཕྱིར། དེ་བཞིན་དུ་ཐེག་དམན་གྱི་རིགས་སད་པའི་ལམ་མ་ཞུགས་གྱི་གང་ཟག་དེ་
ཡང་ཐུབ་དབང་ལས་སྐྱེས་པ་ཡིན་ཏེ། དེ་ལ་ཐུབ་དབང་དང་དེའི་ཉན་ཐོས་ལ་སོགས་
པས་ཐེག་དམན་གྱི་ཆོས་བསྟན་པའི་རྐྱེན་གྱིས་མིག་ནས་མཆི་མ་འཁྲུག་པ་དང་། ལུས་ཀྱི་
པ་སྤུ་ལྡིང་བ་སོགས་ཐ་སྙད་ཁྱད་པར་ཅན་གྱི་རྟགས་ལས་ཐེག་དམན་གྱི་རིགས་སད་པར་
འཇོག་དགོས་པའི་ཕྱིར། འོ་ན། ཐེག་དམན་གྱི་རིགས་སད་པའི་ལམ་མ་ཞུགས་ཀྱི་གང་
ཟག་དེ། ཐེག་ཆེན་གྱི་རིགས་སད་མ་ཐག་པའི་ལམ་མ་ཞུགས་ཀྱི་གང་ཟག་ལས་སྐྱེ་བར་
ཐལ། འདོད་པའི་ཕྱིར། འདོད་ན། ཐེག་ཆེན་གྱི་རིགས་སད་མ་ཐག་པའི་ལམ་མ་
ཞུགས་ཀྱི་གང་ཟག་དེ། ཐེག་དམན་གྱི་རིགས་སད་པའི་ལམ་མ་ཞུགས་ཀྱི་གང་ཟག་གི་རྒྱུ་
ཡིན་པར་ཐལ། འདོད་པའི་ཕྱིར། འདོད་ན། ཐེག་ཆེན་གྱི་རིགས་སད་ཁ་མའི་ལམ་མ་
ཞུགས་ཀྱི་གང་ཟག་དེ། ཐེག་དམན་གྱི་རིགས་སད་པའི་ལམ་མ་ཞུགས་ཀྱི་གང་ཟག་གི་རྒྱུ་
ཡིན་པར་ཐལ། འདོད་པའི་ཕྱིར། འདོད་ན། ཐེག་ཆེན་གྱི་རིགས་མ་སད་པའི་ལམ་མ་
ཞུགས་གྱི་གང་ཟག་དེ་དེའི་རྒྱུ་ཡིན་པར་ཐལ། འདོད་པའི་ཕྱིར་ན་མ་ཁྱབ། འདོད་ན།
ཐེག་དམན་གྱི་རིགས་སད་པའི་ལམ་མ་ཞུགས་ཀྱི་གང་ཟག་དེ་དེའི་འབྲས་བུ་ཡིན་པར་
ཐལ། འདོད་པའི་ཕྱིར། འདོད་ན། དེ་དེ་དང༌ རྟེན་བྱུང་འབྲེལ་ཡིན་པ་ཐལ།
འདོད་པའི་ཕྱིར། འདོད་མི་ནུས་ཏེ། དེ་དེ་དང་བདག་གཅིག་འབྲེལ་ཡིན་པའི་ཕྱིར།
དེར་མ་ཟད་དང་པོ་ཉིད་ནས་ཐེག་དམན་ལམ་དུ་འཇུག་པར་ངེས་པའི་སྐྱེས་བུ་ཆུང་ངུ་
ཁྱད་པར་ཅན་དེ་ཡང་ཐུབ་དབང་སྐྱེས་པར་ཁས་ལེན་དགོས་པར་འདྲའོ།།འཁོན་སྟོན་

འགྲེལ་ཊཱིཀ་ལས། སྔར་ལུང་མ་བསྟན་ལྷན་ཅིག་བྱུང་། ཞེས་པའི་ལུང་འདི་དྲངས་ནས་
ཐེག་པ་ཆེ་ཆུང་གི་གང་ཟག་གཉིས་ཅིག་ཅར་དུ་བྱུང་པར་གསུངས་པའི་དོན་ནི། བདག་
ཅག་གི་སྟོན་པ་འདིའི་ཆེད་དུ་བྱ་བའི་གདུལ་བྱ་ཐེག་པ་ཆེ་ཆུང་གི་གང་ཟག་རྒྱུད་ཐ་དད་པ་
གཉིས་ཅིག་ཅར་དུ་བྱུང་བའི་དོན་ཡིན་ཏེ། བདག་ཅག་གི་སྟོན་པ་མཆོག་གི་སྤྲུལ་སྐུར་
མངོན་པར་རྫོགས་པར་སངས་རྒྱས་མ་ཐག་ཏུ་ཐེག་པ་ཆེ་ཆུང་གང་ཟག་རྒྱུད་ཐ་དད་པ་
གཉིས་ལ་ཐེག་པ་ཆེ་ཆུང་གི་སྡེ་སྣོད་གཉིས་ཅིག་ཅར་དུ་གསུངས་པའི་ཕྱིར། གལ་ཏེ།
བྱང་སེམས་ཚོགས་ལམ་པའི་རྟོགས་པ་སྔོན་སོང་གི་ཉན་ཐོས་ཚོགས་ལམ་པ་དེ་ཐུབ་དབང་
ལས་སྐྱེས་སམ་མ་སྐྱེས། དང་པོ་ལྟར་ན། དེ་ཐུབ་དབང་གིས་ཆོས་བསྟན་པ་ལས་སྐྱེས་
པར་ཐལ། འདོད་པའི་ཕྱིར། འདོད་ན། དེ་ཐུབ་དབང་གིས་ཆོས་བསྟན་པ་ལས་ཐེག་
དམན་ཚོགས་ལམ་པའི་ངོ་བོར་སྐྱེས་པར་ཐལ། འདོད་པའི་ཕྱིར། འདོད་ན། དེ་ཐུབ་
དབང་གི་གསུང་དེ་ལས་ཐེག་དམན་ཚོགས་ལམ་པའི་ངོ་བོར་གྱུར་པར་ཐལ། འདོད་
པའི་ཕྱིར། འདོད་ན། དེས་ཐུབ་དབང་གིས་ཆོས་བསྟན་པ་ཉམས་སུ་བླངས་པ་ལས་
ཐེག་དམན་གྱི་ཚོགས་ལམ་ཐོབ་པར་ཐལ། འདོད་པའི་ཕྱིར། འདོད་ན། དེ་ཐུབ་
དབང་གིས་ཆོས་བསྟན་པ་ཉམས་སུ་བླངས་པ་ལས་ཐེག་དམན་ལམ་དུ་ཞུགས་པ་ཡིན་པ་
ཐལ། འདོད་པའི་ཕྱིར། འདོད་ན། དེ་དེ་ལྟར་ཉམས་སུ་བླངས་པ་ལས་ཐེག་དམན་
ལམ་དུ་ལྟུང་པ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་རང་ཉིད་
གཅིག་པུ་ཞི་བདེ་དོན་གཉེར་གྱི་བློ་སྐྱེས་པའི་དབང་གིས་དེར་ལྟུང་བ་ཡིན་པའི་ཕྱིར།
ཡང་ཡིག་ཆར། ཁོ་ན་རེ། སངས་རྒྱས་བཅོམ་ལྡན་འདས་རྣམས་བྱང་ཆུབ་སེམས་
དཔའ་ལས་འཁྲུངས་པ་མི་འཐད་པར་ཐལ། བྱང་ཆུབ་སེམས་དཔའ་རྣམས་སངས་རྒྱས་
ལས་འཁྲུངས་པའི་ཕྱིར་ཏེ། དེ་རྣམས་རྒྱལ་བའི་སྲས་ཡིན་པའི་ཕྱིར་ཏེ། དེ་རྣམས་རྒྱལ་
སྲས་ཡིན་པའི་ཕྱིར། ཞེས་པའི་དོགས་པ་བཀོད་ནས་དེའི་ལན་ལ་གཞན་ལུགས་དང་།
རང་ལུགས་གཉིས། གཞན་ལུགས་ལ་ཡང་། རྒྱལ་སྲས་སུ་བཞག་པ་དང་རྒྱལ་བའི་རྒྱུར་
བཞག་པ་གཉིས་གཞི་ཐ་དད་ཡིན་ཞེས་ལན་འདེབས་པའི་ལུགས་དང་། རྒྱལ་སྲས་ཡིན་
ན། རྒྱལ་བའི་སྲས་ཡིན་པས་མ་ཁྱབ་ཅེས་ལན་འདེབས་པའི་ལུགས་གཉིས་བཀོད་ནས།
དང་པོ་དེ་བྱང་ཆུབ་སེམས་དཔའ་དེ་རྒྱལ་སྲས་དང་། རྒྱལ་བའི་རྒྱུ་གཉིས་ཀ་ཡིན། རྒྱལ་

སྲས་དང་རྒྱལ་བའི་རྒྱུ་གཉིས་གཞི་ཐ་དད་མ་ཡིན་པར་བསྒྲུབ་པའི་རིགས་པའི་སྒྲུབ་བྱེད་
དང༌། རྒྱལ་བའི་སྲས་ཡིན་ན། རྒྱལ་བ་ལས་འཁྲུངས་པས་མ་ཁྱབ་པའི་ཤེས་བྱེད་ཀྱི་ལུང་
དྲངས་ཏེ་ལེགས་བར་བཀག་གོ། ལུགས་ཕྱི་མ་ཡང་། རྒྱལ་བའི་སྲས་མེད་པར་ཐལ།
བྱང་སེམས་ཚོགས་ལམ་པ་དེ་ཡང་དེ་མ་ཡིན་ཞེས་སོགས་དང་། གཞན་ཡང་། རྒྱལ་བའི་
སྲས་ཡིན་ན། རྒྱལ་བ་ལས་འཁྲུངས་པས་ཁྱབ་པ་མི་འཐད་དེ་ཞེས་སོགས་དང་། ཁོ་ན་
རེ། རྒྱལ་བའི་སྲས་ཡིན་ན། རྒྱལ་བ་ལས་སྐྱེས་པས་ཁྱབ་པར་ཐལ། ཞེས་སོགས་
གསུངས་ཀྱང་རིགས་པའི་སྒྲུབ་བྱེད་རིམ་པ་གསུམ་གྱིས་ལེགས་པར་བཀག་པར་མཛད་དོ།།
ཕར་ཕྱིན་གྱི་ལུགས་ལ་འཕགས་པ་དེའི་སྲས་ཡིན་ན། འཕགས་པ་དེའི་འབྲས་བུ་ཡིན་
པས་ཁྱབ་པ་དང༌། རྒྱལ་སྲས་ཡིན་ན། རྒྱལ་བའི་སྲས་ཡིན་མི་དགོས་པའི་དཔེར་ན།
སྐུམ་ལས་སྐྱེས་པའི་པདྨ་དེ་མཚོ་སྐྱེ་ཡིན་ཡང་མཚོ་ལས་མ་སྐྱེས་པ་བཞིན་ནོ།། ཞེས་
གསུངས་པ་ཡང་། ལུགས་ཕྱི་མ་འདི་དང་ཤིན་ཏུ་མཐུན་པས། ཡིག་ཆར་བཀོད་པའི་
ལུང་གི་སྒྲུབ་བྱེད་རྣམས་དང༌། རིགས་པའི་སྒྲུབ་བྱེད་རིམ་པ་གསུམ་པ་འདི་ལ་ཕར་ཕྱིན་
པས་ལན་འདེབས་ལུགས་ཀྱང་ཤེས་དགོས་སོ།།འོན་ཀྱང་ཐལ་རང་གཉིས་ཀས་སངས་
འཕགས་བྱང་སེམས་ལས་འཁྲུངས་པར་ཁས་ལེན་བ་ལ་མི་མཐུན་པ་མེད་བྱས་པ་ལ་ཁ་ཅིག་
སངས་འཕགས་བྱང་སེམས་ལས་འཁྲུངས་པ་མ་ཡིན་པར་ཐལ། བྱང་སེམས་སངས་
འཕགས་ལས་འཁྲུངས་པའི་ཕྱིར། དེར་ཐལ། རང་འགྲེལ་ལས། འདི་ནི་བདེན་མོད་
ཀྱི་ཞེས་གསུངས་པའི་ཕྱིར་ན་སྐྱོན་མེད་དེ། དེ་ལྟར་གསུངས་པ་ནི། བྱང་སེམས་དེ་རང་
གི་བདག་རྐྱེན་དུ་གྱུར་པའི་སངས་འཕགས་ལས་འཁྲུངས་པ་བདེན་མོད་ཀྱི་ཞེས་པའི་དོན་
ཡིན་པའི་ཕྱིར། རང་རེས་སངས་འཕགས་དེ་རང་དང་རྒྱུད་ཐ་དད་གྱུར་པའི་བྱང་
སེམས་ལས་འཁྲུངས་པ་མ་ཡིན་བྱས་པ་ལ་ཁ་ཅིག སངས་འཕགས་ཡིན་ན། བྱང་
སེམས་དང་རྒྱུད་གཅིག་ཡིན་པས་ཁྱབ་པར་ཐལ། འདོད་པའི་ཕྱིར། འདོད་ན། བྱང་
སེམས་གྱི་སྐྱེ་བ་ལེན་མྱོང་བའི་གང་ཟག་ཡིན་ན། བྱང་སེམས་དང་རྒྱུད་གཅིག་ཡིན་པས་
ཁྱབ་པར་ཐལ་ལོ།། འདོད་ན། གང་ཟག་དེ་དང་དེའི་སྐྱེ་བ་ལེན་མྱོང་བའི་གང་ཟག་
ཡིན་ན། གང་ཟག་དེ་དང་རྒྱུད་གཅིག་ཡིན་པས་ཁྱབ་པར་ཐལ་ལོ།། འདོད་ན། སྐྱེས་
བུ་ཉེར་སྦས་ཆོས་ཅན། སྐྱེས་བུ་བྱམས་པ་དང་རྒྱུད་གཅིག་ཡིན་པར་ཐལ། ཁྱོད་སྐྱེས་བུ་

བྱམས་པའི་སྐྱེ་བ་ལེན་མྱོང་བའི་གང་ཟག་ཡིན་པའི་ཕྱིར། འདོད་ན། བྱམས་པ་ཉེར་
སྦས་ལ་བརྟེན་ཆོས་རྣམས་ནི།། ཞེས་སོགས་དང་འགལ་ལོ་ཟེར་ན། སྐྱེས་བུ་ཉེར་སྦས་དེ་
སྐྱེས་བུ་བྱམས་པ་ཞེས་པའི་མིང་ཅན་གྱི་གང་ཟག་ཞིག་གི་སྐྱེ་བ་ལེན་མྱོང་ཡིན་ཡང་།
སྐྱེས་བུ་བྱམས་པའི་སྐྱེ་བ་ལེན་མྱོང་མ་ཡིན་ཞེས་ལན་འདེབས་དགོས་སོ།། བྱས་བ་ལ་ཁོ་
ན་རེ། སྐྱེས་བུ་བྱམས་པ་ཞེས་པའི་མིང་ཅན་གྱི་སྐྱེ་བ་ལེན་མྱོང་གི་གང་ཟག་ཡིན་ན།
སྐྱེས་བུ་བྱམས་པའི་སྐྱེ་བ་ལེན་མྱོང་གི་གང་ཟག་ཡིན་དགོས་པར་ཐལ། སྐྱེས་བུ་བྱམས་པ་
ཞེས་པའི་མིང་ཅན་གྱི་གང་ཟག་ཡིན་ན། སྐྱེས་བུ་བྱམས་པ་ཡིན་དགོས་པའི་ཕྱིར། དེར་
ཐལ། སྐྱེས་བུ་བྱམས་པ་ཞེས་པའི་མིང་ཅན་གྱི་གང་ཟག་ལ་སྐྱེས་བུ་བྱམས་པ་ཡིན་ཞེས་
བརྗོད་པ་ལས། རང་ངོས་ནས་སྐྱེས་བུ་བྱམས་པར་གྲུབ་པ་ཞིག་རྙེད་རྒྱུ་མེད་པའི་ཕྱིར་
ཟེར་ན། འོ་ན། བྱང་ཆུབ་སེམས་དཔའ་བྱམས་པ་ཞེས་པའི་མིང་ཅན་གྱི་གང་ཟག་ཡིན་
ན། བྱང་ཆུབ་སེམས་དཔའ་བྱམས་པ་ཡིན་དགོས་པར་ཐལ། འདོད་པའི་ཕྱིར།
འདོད་ན། ཞིང་འདིར་སྟོན་པའི་འཁོར་དུ་བྱོན་པའི་བྱམས་པ་ཆོས་ཅན། དེར་ཐལ།
དེའི་ཕྱིར། གཞན་ཡང་། སློབ་དཔོན་དབྱིག་གཉེན་ཞེས་པའི་མིང་ཅན་གྱི་གང་ཟག་
སོགས་ལ་ཡང་རིགས་འགྲེ་སྦྱོར་ཚུལ་མཐའ་ཡས་སོ།། ༈ འདིར་བསྟན་ཆོས་
གསུམ་གྱི་ངོ་བོ་ངོས་བཟུང་བའི་དོགས་གཅོད། ཁ་ཅིག སྙིང་རྗེ་སེམས་
དང་གཉིས་སུ་མེད་བློ་དང་། ཞེས་པའི་སྐབས་ཀྱི་སྙིང་རྗེ་ལ་འབྲས་དུས་ཀྱི་སྙིང་རྗེ་ཡོད་
དེ། སྐབས་འདིའི་སྙིང་རྗེ་དེ་འཆད་འགྱུར་གྱི་སྙིང་རྗེ་ལ་བཤད་ཅིང་། འཆད་འགྱུར་གྱི་
སྙིང་རྗེ་དང་འབྲས་དུས་ཀྱི་སྙིང་རྗེའི་གཞི་མཐུན་ཡོད་པའི་ཕྱིར་ན་མ་ཁྱབ་སྟེ། འཆད་
འགྱུར་སྙིང་རྗེ་ཞེས་པ། དང་པོར་ང་ཞེས་བདག་ལ་ཞེན་གྱུར་ཅིང་།། ཞེས་པའི་གཞུང་
འདིའི་སྐབས་ནས་བསྟན་པའི་སྙིང་རྗེ་ལ་བྱེད་པ་ཡིག་ཆའི་དགོངས་པ་ཡིན་ཅིང་།
གཞུང་དེའི་སྐབས་ནས་བསྟན་པའི་སྙིང་རྗེ་ཡིན་ན། སྐབས་འདིར་བསྟན་གྱི་སྙིང་རྗེ་
ཡིན་མི་དགོས་པའི་ཕྱིར། ཡིག་ཆར། སྐབས་འདིའི་སྙིང་རྗེ་བྱང་སེམས་ལས་དང་པོའི་
སྔོན་འགྲོའི་སྙིང་རྗེ་བྱེད་ཀྱང་། ལམ་མ་ཞུགས་གང་ཟག་གི་རྒྱུད་ཀྱི་སྙིང་རྗེ་ལ་བྱེད་མི་
རིགས་པར་གསུངས་པ་ལ། ཁ་ཅིག སྐབས་འདིའི་སྙིང་རྗེ་ཡིན་ན་བྱང་སེམས་ལས་

དང་པོ་པའི་སྔོན་དུ་འགྲོ་བའི་སྙིང་རྗེ་ཡིན་དགོས་པར་ཐལ། སྐབས་འདིའི་སྙིང་རྗེ་དེ་
བྱང་སེམས་ལས་དང་པོ་པའི་སྔོན་དུ་འགྲོ་བའི་སྙིང་རྗེ་ཡིན་པའི་ཕྱིར་ན་མ་ཁྱབ།འདོད་ན།
བྱང་སེམས་ཚོགས་སྦྱོར་པའི་རྒྱུད་ཀྱི་སྙིང་རྗེ་ཆོས་ཅན། དེར་ཐལ། དེའི་ཕྱིར། དེར་
ཐལ། འདིར་བསྟན་སྙིང་རྗེ་དང་བྱང་སེམས་སོ་སྐྱེའི་རྒྱུད་ཀྱི་སྙིང་རྗེའི་བ།ཞི་མཐུན་ཡོད་
པའི་ཕྱིར་ཏེ། ཊཱིཀ་ཆེན་ལས། མཆོད་བརྗོད་ཀྱི་ཡུལ་དུ་གྱུར་པའི་སྙིང་རྗེ་ནི་ཐོག་མའི་
སྙིང་རྗེ་གཙོ་བོ་ཡིན་ཀྱང་། བྱང་ཆུབ་སེམས་དཔའི་སྙིང་རྗེ་གཞན་རྣམས་ཀྱང་ཡིན་པའི་
ཕྱིར་ཞེས་གསུངས་པའི་ཕྱིར། འདིར་བསྟན་བསྟན་བྱའི་གཙོ་བོར་གྱུར་པའི་ཆོས་གསུམ་
གང་རུང་དང་།བྱང་སེམས་ཀྱི་རྒྱུད་ཀྱི་ཆོས་གསུམ་གང་རུང་གི་གཞི་མཐུན་མེད་པ་ཡང་
ཊཱིཀ་ཆེན་གྱི་ལུང་འདིས་འགྲུབ་བོ།། དེ་བཞིན་དུ་རྗེ་དྲུང་དབུ་མར། འདིར་དངོས་
བསྟན་གྱི་སེམས་བསྐྱེད་དང་བྱང་སེམས་ཀྱི་རྒྱུད་ཀྱི་སེམས་བསྐྱེད་ཀྱི་གཞི་མཐུན་མེད་པར་
གསུངས་པས། དངོས་བསྟན་གྱི་ཆོས་གཞན་གཉིས་ལ་ཡང་དེ་དང་མཚུངས་སོ།། བྱས་
པ་ལ་ཁོ་ན་རེ། སྐབས་འདིའི་སྙིང་རྗེ་དང་བྱང་འཕགས་ཀྱི་སྙིང་རྗེའི་གཞི་མཐུན་ཡོད་
པར་ཐལ། དེ་དང་བྱང་སེམས་སོ་སྐྱེའི་སྙིང་རྗེའི་གཞི་མཐུན་ཡོད་པའི་ཕྱིར་ན་ཡང་མ་
ཁྱབ། ཡང་དེ་དང་བྱང་འཕགས་ཀྱི་སྙིང་རྗེའི་གཞི་མཐུན་ཡོད་པར་ཐལ། དེ་དང་
སངས་འཕགས་ཀྱི་སྙིང་རྗེའི་གཞི་མཐུན་ཡོད་པའི་ཕྱིར། སངས་འཕགས་ཀྱི་རྒྱུད་ཀྱི་
སྐབས་འདིའི་སྙིང་རྗེ་ཡོད་པའི་ཕྱིར་ཏེ། སངས་འཕགས་ཀྱི་རྒྱུད་ལ་དེ་ཡོད་པའི་ཕྱིར་ན་
མ་ཁྱབ། མ་གྲུབ་ན། སངས་འཕགས་ཆོས་ཅན། ཁྱོད་ཀྱི་རྒྱུད་ལ་དེ་ཡོད་པར་ཐལ།
ཁྱོད་སྙིང་རྗེ་ཆེན་པོ་རྒྱུད་ལྡན་གྱི་གང་ཟག་ཡིན་པའི་ཕྱིར། ཁྱབ་སྟེ། སྙིང་རྗེ་ཆེན་པོ་དེ་
སྐབས་འདིའི་སྙིང་རྗེ་ཡིན་པའི་ཕྱིར། གལ་ཏེ་སངས་འཕགས་ཀྱི་རྒྱུད་ཀྱི་སྐབས་འདིའི་
སྙིང་རྗེ་ཡོད་པར་ཐལ། དེའི་རྒྱུད་ཀྱི་བྱང་སེམས་ལས་དང་པོ་པའི་སྔོན་དུ་འགྲོ་བའི་སྙིང་
རྗེ་ཡོད་པའི་ཕྱིར་ཏེ། དེའི་རྒྱུད་ལ་དེ་ཡོད་པའི་ཕྱིར་ན་ཡང་དགོང་ལྟར་མ་ཁྱབ། བྱས་
པ་ལ་ཁོ་ན་རེ། སངས་འཕགས་ཀྱི་རྒྱུད་ཀྱི་དེ་ཡོད་པར་ཐལ། དེའི་རྒྱུད་ཀྱི་རྒྱལ་བའི་ལོ་
ཏོག་ཕུན་ཚོགས་བསྐྱེད་པ་ལ་ཐོག་མཐའ་བར་གསུམ་དུ་གལ་ཆེ་བའི་སྙིང་རྗེ་ཡོད་པའི་
ཕྱིར། དེར་ཐལ། དེའི་རྒྱུད་ཀྱི་རྒྱལ་བའི་ལོ་ཏོག་ཕུན་ཚོགས་ཡོད་པ་གང་ཞིག དེ་
བསྐྱེད་པ་ལ་ཐོག་མཐའ་བར་གསུམ་དུ་གལ་ཆེ་བའི་སྙིང་རྗེ་ཡོད་པའི་ཕྱིར་ཏེ། དེ་སྐྱེད་

བྱེད་ཀྱི་སྙིང་རྗེ་ཡོད་པའི་ཕྱིར་ན་རྩ་བར་མ་ཁྱབ་པ་འདྲའོ།། བྱས་པ་ལ་ཁོ་ན་རེ། སྙིང་རྗེ་
ཆེན་པོ་སངས་འཕགས་ཀྱི་རྒྱུད་ཀྱི་སྐབས་འདིར་རྒྱལ་བའི་ལོ་ཏོག་ཕུན་ཚོགས་བསྐྱེད་པ་
ལ་ཐོག་མཐའ་བར་གསུམ་དུ་གལ་ཆེ་པའི་སྙིང་རྗེ་ཡིན་པར་ཐལ། སངས་འཕགས་ཀྱི་
རྒྱུད་ཀྱི་སྐབས་འདིར་བསྟན་གྱི་རྒྱལ་བའི་ལོ་ཏོག་ཕུན་ཚོགས་ཡོད་པ་གང་ཞིག ཁྱེད་ཀྱི་
བློ་རྩེ་འཐད་པའི་ཕྱིར། དེ་སངས་འཕགས་ཀྱི་རྒྱུད་ཀྱི་སྐབས་འདིར་བསྟན་གྱི་སྙིང་རྗེ་
ཡིན་པར་འདོད་པའི་ཕྱིར་ན་མ་ཁྱབ། འོ་ན། དེ་སངས་འཕགས་ཀྱི་རྒྱུད་ཀྱི་སྐབས་
འདིར་བསྟན་གྱི་སྙིང་རྗེ་ཡིན་པར་ཐལ། དེའི་རྒྱུད་ཀྱི་རྒྱལ་བའི་ལོ་ཏོག་ཕུན་ཚོགས་
བསྐྱེད་པ་ལ་ཐོག་མཐའ་བར་གསུམ་དུ་གལ་ཆེ་བའི་སྐབས་འདིར་བསྟན་གྱི་སྙིང་རྗེ་ཡིན་
པའི་ཕྱིར་ཏེ། དེའི་རྒྱུད་ཀྱི་དེ་བསྐྱེད་པ་ལ་མེད་དུ་མི་རུང་བའི་སྐབས་འདིར་བསྟན་གྱི་
སྙིང་རྗེ་ཡིན་པའི་ཕྱིར། ཁྱབ་པ་འགྲིག མ་གྲུབ་ན། དེར་ཐལ། རྣམ་མཁྱེན་བསྐྱེད་
པ་ལ་མེད་དུ་མི་རུང་པའི་སྐབས་འདིར་བསྟན་གྱིས་སྙིང་རྗེ་ཡིན་པའི་ཕྱིར། ལམ་མ་
ཞུགས་གང་ཟག་གི་རྒྱུད་ཀྱི་སྙིང་རྗེ་ཆེན་པོ་དེ་རྒྱལ་བའི་ལོ་ཏོག་ཕུན་ཚོགས་བསྐྱེད་པ་ལ་
ཐོག་མར་གལ་ཆེ་བས་སྙིང་རྗེ་དང་། བྱང་སེམས་ཚོགས་ལམ་པའི་སྙིང་རྗེ་ཆེན་པོ་དེ་བར་
དུ་གལ་ཆེ་བའི་སྙིང་རྗེ་དང་། སངས་འཕགས་ཀྱི་རྒྱུད་ཀྱི་སྙིང་རྗེ་དེ་ཐ་མར་གལ་ཆེ་བའི་
སྙིང་རྗེ་ཡིན་ཟེར་ན། ཁ་ཅིག དེ་མི་འཐད་དེ། རྩ་བར། གང་ཕྱིར་བརྩེ་ཉིད་ཅེས་
ཉིད་སྒྲ་སྨོས་པ་དང་ཊཱིཀ་ཆེན་ལས་ཀྱང་། ཉིད་གྱི་སྒྲས་ནི་དཔེའི་སྐབས་སུ་ཕྱིའི་ལོ་ཏོག་
ལ་ཐོག་མཐའ་བར་གསུམ་དུ་གལ་ཆེ་བ་གསུམ་དུ་གལ་ཆེ་བ་ལ་ཁུར་སོ་སོར་སོང་བ་ལྟ་བུ་
མ་ཡིན་པར། དོན་གྱི་སྐབས་སུ་རྒྱལ་པའི་ལོ་ཏོག་ལ་སྙིང་རྗེ་ཁོ་ན་ཐོག་མཐའ་བར་གསུམ་
དུ་གལ་ཆེ་བར་བསྟན་ནོ།། ཞེས་གསུངས་པས། སྙིང་རྗེ་ཆེན་པོ་སྤྱི་ཙམ་པ་དེ་མ་
གཏོགས་སྙིང་རྗེ་བྱེ་བྲག་པ་རྣམས་ཐོག་མཐའ་བར་གསུམ་གང་རུང་དུ་གལ་ཆེ་བའི་སྙིང་
རྗེ་ཡིན་པ་གཅོད་པའི་ཕྱིར་ཟེར་ན། ཉིད་སྒྲ་སྨོས་པ་ནི་སྙིང་རྗེ་ཆེན་པོ་མ་གཏོགས་ཆོས་
གཞན་གཉིས་ཐོག་མཐའ་བར་གསུམ་དུ་གལ་ཆེ་བ་གཅོད་པ་ཡིན་གྱི། སྙིང་རྗེ་བྱེ་བྲག་པ་
རྣམས་ཐོག་མཐའ་བར་གསུམ་གང་རུང་དུ་གལ་ཆེ་བ་གཅོད་པ་མ་ཡིན་པའི་ཕྱིར། དེར་
ཐལ། ལམ་མ་ཞུགས་གང་ཟག་གི་རྒྱུད་ཀྱི་སྙིང་རྗེ་ཆེན་པོ་དང་། བྱང་སེམས་ཚོགས་ལམ་
པའི་རྒྱུད་ཀྱི་སྙིང་རྗེ་དང་། སངས་འཕགས་ཀྱི་རྒྱུད་ཀྱི་སྙིང་རྗེ་གསུམ་རིམ་པ་བཞིན་དུ་

ཐོག་མཐའ་བར་གསུམ་དུ་གལ་ཆེ་བའི་སྙིང་རྗེར་བཞག་ཀྱང་དེ་ཐམས་ཅད་སྐབས་འདིར་
བསྟན་གྱི་སྙིང་རྗེ་ཡིན་མི་དགོས་པའི་ཕྱིར། ཡང་སྐབས་འདིའི་གཉིས་སུ་མེད་པའི་བློ་
དང་། གཟུང་འཛིན་གཉིས་སུ་མེད་པའི་བློ་གཉིས་འགལ་ལམ་མི་འགལ་ཞེ་ན། དེ་
གཉིས་འགལ་ཏེ། དང་པོ་དེ་བྱང་སེམས་ཀྱི་སྔོན་དུ་འགྲོ་བའི་རྟག་ཆད་ཀྱི་མཐའ་གཉིས་
དང་བྲལ་བའི་སྟོང་ཉིད་རིགས་པའི་རྣམས་གྲངས་མཐའ་ཡས་པའི་སྒོ་ནས་རྟོགས་པའི་བློ་
ལ་བྱེད་པ་གང་ཞིག གཉིས་པ་དེ་ཡུལ་སྟོང་ཉིད་དང་ཡུལ་ཅན་རང་ཉིད་ཐ་དད་དུ་སྣང་
བའི་གཉིས་སྣང་མེད་པའི་བློ་བྱེད་པའི་ཕྱིར། དེར་ཐལ། གཉིས་སུ་མེད་བློ་དང་ཞེས་
པའི་གཉིས་པོ་དེ་དང་། གཟུང་འཛིན་གཉིས་སུ་མེད་པ་ཞེས་པའི་གཉིས་པོ་དེ་གཉིས་
འཇོག་ཚུལ་མི་འདྲ་བ་ཡིན་པའི་ཕྱིར། ཡིག་ཆར། མཁས་གྲུབ་ཆོས་རྗེས་གཟུང་འཛིན་
རྫས་གཞན་མེད་པར་བཤད་དོ།། ཞེས་གསུངས་པ་ལ། ཁ་ཅིག མཁས་གྲུབ་ཆོས་རྗེས་
དེ་ལྟར་བཤད་ཀྱང་། རང་ལུགས་ལ་གཟུང་འཛིན་གཞན་ཡོད་དེ་ཕྱི་དོན་ཡོད་པའི་ཕྱིར་
ཟེར་ན། གཟུང་འཛིན་རྫས་གཞན་མེད་པར་ཐལ། གཟུང་བ་དང་གཟུང་བ་འཛིན་
པའི་ཚད་མ་རྫས་གཞན་མ་ཡིན་པའི་ཕྱིར། དེ་གཉིས་རྫས་མ་ཡིན་པའི་ཕྱིར་ཏེ། གཟུང་
བ་རྫས་མ་ཡིན་པའི་ཕྱིར་ཏེ། དེ་རྟག་པ་ཡིན་པའི་ཕྱིར། གཟུང་འཛིན་རྫས་གཞན་མེད་
ན་ཕྱི་དོན་མེད་པའི་སྐྱོན་དུ་མི་འགྱུར་ཏེ། གཟུགས་འཛིན་རྫས་གཞན་ཡོད་པའི་ཕྱིར།
དེར་ཐལ། གཟུགས་དང་གཟུགས་འཛིན་ཚད་མ་གཉིས་རྫས་གཞན་ཡིན་པའི་ཕྱིར་ཏེ།
དེ་གཉིས་རྒྱུ་འབྲས་ཡིན་པའི་ཕྱིར། དེར་ཐལ། གཟུགས་ལ་བརྟེན་ནས་གཟུགས་
འཛིན་དབང་མངོན་སྐྱེ། དེ་ལས་གཟུགས་འཛིན་ཡིད་མངོན་སྐྱེ་བའི་ཕྱིར། དང་པོ་
དེར་ཐལ། མིག་དང་མིག་གི་ཡུལ་དང་དེས་བསྐྱེད་སེམས།། ཞེས་གསུངས་པའི་ཕྱིར།
གཞན་ཡང་། དེར་ཐལ། རང་བཞིན་གྱིས་སྟོང་པའི་གཟུགས་བརྙན་ལས་རང་གཞན་
གྱིས་སྟོང་པའི་གཟུགས་བརྙན་འཛིན་པའི་མིག་ཤེས་སྐྱེ་བའི་ཕྱིར་ཏེ། ཇི་ལྟར་དེར་ནི་
གཟུགས་བརྙན་སོགས་སྟོང་ལས།། ཤེས་པ་དེ་ཡི་རྣམ་པ་སྐྱེ་འགྱུར་ལྟར།། ཞེས་གསུངས་
པའི་ཕྱིར། ཁོ་ན་རེ།གཟུགས་འཛིན་རྫས་སུ་གྲུབ་པ་ཐལ། གཟུགས་འཛིན་རྫས་གཞན་
དུ་གྲུབ་པའི་ཕྱིར་ཏེ། དེ་གཉིས་རྫས་གཞན་ཡིན་པ་ཕྱིར་ན་མ་ཁྱབ། འདོད་མི་ནུས་ཏེ།
གཟུགས་འཛིན་བདེན་པར་མ་གྲུབ་པའི་ཕྱིར། བདེན་པར་གྲུབ་པ་དང་རྫས་སུ་གྲུབ་པ་

གཉིས་མིང་གི་རྣམ་གྲངས་ཡིན་པའི་ཕྱིར་ཏེ། དེ་ལྟར་ཡིག་ཆར་གསལ་བའི་ཕྱིར།
ལུགས་འདིར་ཕྱི་དོན་ཁས་ལེན་དགོས་པའི་རྒྱུ་མཚན་ནི། གཟུགས་སྒྲ་སོགས་རང་འཛིན་
དབང་ཤེས་ལ་ཕྱི་རོལ་རྒྱང་ཚད་ལྟ་བུར་སྣང་བ་ལྟར་གྲུབ་པའི་རྒྱུ་མཚན་གྱིས་ཡིན་ལ། ཕྱི་
དོན་ཡིན་ན་བེན་པོ་ཡིན་དགོས་པས། སངས་རྒྱས་ཀྱི་ས་ན་ཕྱི་དོན་མེད་ཅེས་ཡིག་ཆ་
འགའ་ཞིག་ལས་གསུང་སོ།། གཟུགས་ཕྱི་རོལ་དོན་དུ་གྲུབ་ཀྱང་གཟུགས་འཛིན་དབང་
ཤེས་སོགས་ནི་ཕྱི་དོན་དུ་གྲུབ་པ་མ་ཡིན་ཏེ། དེ་དག་རང་འཛིན་ཚད་མ་དང་རྫས་གཞན་
མ་ཡིན་པའི་ཕྱིར་ཏེ། དེ་དག་རང་ཉིད་རྟོགས་བྱེད་ཀྱི་བློ་ཡིན་པའི་ཕྱིར། དེར་ཐལ།
སྔོ་སྣང་དབང་ཤེས་དེ་རང་ཉིད་རྟོགས་བྱེད་ཀྱི་བློ་ཡིན་པའི་ཕྱིར། དེ་ལྟར་འོག་ཏུ་ཚད་
འགོག་གི་སྐབས་སུ་བཤད་པའི་ཕྱིར། ཁ་ཅིག འདིར་བསྟན་གཉིས་མེད་རྟོགས་པའི་
ཤེས་རབ་དེ། སྟོང་ཉིད་དོན་སྤྱིའི་ཚུལ་གྱིས་རྟོགས་པའི་བློ་ཡིན་ཟེར་ན། དེ་ཆོས་ཅན།
ཁྱོད་རྒྱུད་ལྡན་གྱི་སངས་འཕགས་མེད་པར་ཐལ། ཁྱོད་ཀྱིས་སྟོང་ཉིད་དོན་སྤྱིའི་ཚུལ་
གྱིས་རྟོགས་པའི་ཕྱིར། འདོད་མི་ནུས་ཏེ། འདིར་བསྟན་ཆོས་གསུམ་རྒྱུད་ལྡན་གྱི་
སངས་འཕགས་ཡོད་པའི་ཕྱིར་ཏེ། དེ་རྒྱུད་ལྡན་གྱི་བྱང་འཕགས་ཡོད་པ་གང་ཞིག
རིག་པ་མཚུངས་པའི་ཕྱིར། དེས་ན་བྱང་འཕགས་ཀྱིས་འདིར་བསྟན་ཆོས་གསུམ་རང་
རྒྱུད་ལ་བསྐྱེད་ནས་ཉམས་སུ་ལེན་ཏེ། དེའི་རྒྱུད་ལ་དེ་དག་སྐྱེས་པའི་ཕྱིར།དེའི་རྒྱུད་ལ་དེ་
དག་ཡོད་པའི་ཕྱིར། འོན་ཀྱང་། བྱང་འཕགས་ཀྱི་རྒྱུད་ཀྱི་དེ་དག་མེད་དེ། དེ་ཡོད་ན།
སངས་འཕགས་ཀྱི་རྒྱུད་ཀྱི་དེ་དག་ཡོད་དགོས་པ་ལས་དེ་མེད་པའི་ཕྱིར། ཁོ་ན་རེ། ཐེག་
ཆེན་ལམ་དུ་ཞུགས་ཁ་མའི་ལམ་མ་ཞུགས་ཀྱི་གང་ཟག་དེས་ཐེག་ཆེན་སེམས་བསྐྱེད་རང་
རྒྱུད་ལ་སྐྱེས་པའི་སྒོ་ནས་ཉམས་སུ་ལེན་པར་ཐལ། དེས་དེ་ཉམས་སུ་ལེན་པའི་ཕྱིར་ན་མ་
ཁྱབ་སྟེ། དེས་བུར་ཤིང་གི་ཤུན་པའི་རོ་མྱོང་ལྟ་བུའི་སེམས་བསྐྱེད་བསྒོམ་པ་ལ་ཐེག་ཆེན་
སེམས་བསྐྱེད་བསྒོམ་པར་བཤད་པ་ཡིན་གྱི་སེམས་སྐྱེད་མཚན་ཉིད་པ་བསྒོམ་པ་མ་ཡིན་
པའི་ཕྱིར། དེར་ཐལ། སེམས་བསྐྱེད་མཚན་ཉིད་པ་བསྒོམ་པ་ལ་བུར་ཤིང་དངོས་ཀྱི་རོ་
མྱོང་བ་ལྟ་བུའི་ཡིད་ལེགས་པར་འཁུལ་ཐུབ་པ་ཅིག་དགོས་པའི་ཕྱིར། ཁོ་ན་རེ། དེས་དེ་
བསྒོམ་པ་སེམས་བསྐྱེད་མཚན་ཉིད་པ་བསྒོམ་པ་ཡིན་པར་ཐལ། དེ་སེམས་བསྐྱེད་མཚན་
ཉིད་པ་ཡིན་པའི་ཕྱིར་ཏེ། དེ་སེམས་བསྐྱེད་ཀྱི་མཚན་ཉིད་ཡོངས་སུ་རྫོགས་པ་ཡིན་པའི་

ཕྱིར། དེར་ཐལ། ཆེད་དུ་བྱ་བ་སེམས་ཅན་ཐམས་ཅད་ཀྱི་དོན་དུ་ཐོབ་བྱ་བླ་ན་མེད་
པའི་བྱང་ཆུབ་ཐོབ་པར་འདོད་པས་སེམས་བསྐྱེད་ཀྱི་མཚན་ཉིད་རྫོགས་པར་འདོད་པར་
བྱ་སྟེ། ཞེས་གསུངས་པའི་ཕྱིར་ན་མ་ཁྱབ་སྟེ། དེ་ནི་འདིར་བསྟན་སེམས་བསྐྱེད་དེ་
གཞན་དོན་དུ་རྫོགས་བྱང་ཐོབ་འདོད་ཀྱི་མཚན་ཉིད་ཡོངས་སུ་རྫོགས་པའི་དོན་ཡིན་པའི་
ཕྱིར། མངོན་རྟོགས་རྒྱན་ལས་གསུངས་པ་དང་ལུགས་འདི་ལ་མི་འདྲ་བ་མེད་དོ།། ཞེས་
གསུངས་པ་ཡང་། མངོན་རྟོགས་རྒྱན་ལས་གསུངས་པའི་སེམས་བསྐྱེད་དང་། འདིར་
བསྟན་སེམས་བསྐྱེད་གཉིས་གཞན་དོན་དུ་རྫོགས་བྱང་ཐོབ་འདོད་ཀྱི་བློ་ཡིན་པ་ལ་མི་འདྲ་
བ་མེད་ཅེས་པའི་དོན་ཡིན་པའི་ཕྱིར། འདིར་བསྟན་སེམས་བསྐྱེད་དེ། སྤྱིར་སེམས་
བསྐྱེད་ཀྱི་མཚན་ཉིད་ཡོངས་སུ་རྫོགས་པ་མ་ཡིན་ཏེ། དེ་ལ་སེམས་བསྐྱེད་ཀྱི་མཚན་ཉིད་
ཡོངས་སུ་རྫོགས་པར་ཚང་བ་མ་ཡིན་པའི་ཕྱིར། དེར་ཐལ། དེ་ལ་ཐེག་ཆེན་ལམ་གྱི་
འཇུག་སྒོར་གྱུར་པའི་ལམ་གྱི་རིགས་སུ་གནས་པའི་རབ་ཏུ་ཕྱེ་བ་ཞེས་པ་དེ་མ་ཚང་བའི་
ཕྱིར། དེ་ལ་གཞན་དོན་དུ་རྫོགས་བྱང་ཐོབ་འདོད་ཀྱི་བློ་མཚན་ཉིད་ཚང་བ་ཡིན་ཏེ།
དེས་སེམས་བསྐྱེད་ཀྱི་དམིགས་ཡུལ་གཞན་དོན་དང་རྫོགས་བྱང་གཉིས་ཀ་ལ་དམིགས་
པའི་ཕྱིར། དེ་ཡང་སེམས་བསྐྱེད་ཀྱི་དམིགས་ཡུལ་བྱང་ཆུབ་དམིགས་པ་ལ་རང་གི་ཐོབ་
བྱའི་བྱང་ཆུབ་དམིགས་དགོས་ཀྱང་། དམིགས་ཡུལ་གཞན་དོན་ལ་དམིགས་པ་ལ་མྱང་
འདས་ལ་དམིགས་དགོས་པའི་ངེས་པ་མེད་དེ། སེམས་བསྐྱེད་ཀྱི་དམིགས་ཡུལ་གཞན་
དོན་ཡིན་མྱང་འདས་ཡིན་མི་དགོས་པའི་ཕྱིར། སེམས་ཅན་ཐམས་ཅད་ཀྱིས་ཆོས་ཉིད་
རྟོགས་པ་ཡང་དེའི་དམིགས་ཡུལ་དེར་གྱུར་པའི་གཞན་དོན་ཡིན་པའི་ཕྱིར། དེའི་
དམིགས་ཡུལ་དུ་གྱུར་བའི་གཞན་དོན་མཐར་ཐུག་ཡིན་ན་ཡང་མྱང་འདས་ཡིན་མི་དགོས་
ཏེ། རང་ལས་གཞན་པའི་ཐམས་ཅད་གྱི་ཐོབ་བྱར་གྱུར་པའི་རྣམ་མཁྱེན་དེ་ཡང་། དེའི་
དམིགས་ཡུལ་དུ་གྱུར་བའི་གཞན་དོན་ཡིན་པའི་ཕྱིར། ཡིག་རྙིང་དུ། རང་ལུགས་ཀྱིས་
ཆོས་གསུམ་བྱང་སེམས་ཀྱི་རྒྱུར་ཁས་བླངས་པ་ལ་དོགས་པ་སྔ་ཕྱི་གཉིས་བཀོད་པའི་ཕྱི་མ་
ལ་དོགས་པ་དང་པོ་ཡང་ཞེས་སོགས་འཁོད་པའི་ཡིག་སྐྱོན་བསལ་བར་བྱས་སོ། ཡིག་ཆ་
རྣམས་སུ། ཆོས་གསུམ་བྱང་སེམས་ཀྱི་རྒྱུར་འཇོག་པར་གསུངས་པའི་འདི་བྱང་སེམས་
དབང་པོ་རྣོ་རྟུལ་གཉིས་ཀའི་དབང་དུ་བྱས་པར་གསུངས་པ་ལ། ཁ་ཅིག དེ་དབང་

རྣོན་ཁོ་ནའི་དབང་དུ་བྱས་པ་ཡིན་གྱི། དབང་རྟུལ་གྱི་དབང་དུ་བྱས་པ་མ་ཡིན་པའི་ཕྱིར།
མ་གྲུབ་ན། དང་པོ་སྟོང་ཉིད་རྟོགས་པའི་ལྟ་བ་རང་རྒྱུད་ལ་བསྐྱེད་ནས། དེ་རྗེས་བྱང་
ཆུབ་དུ་སེམས་བསྐྱེད་པར་གསུངས་པ་དེ་བྱང་སེམས་དབང་རྟུལ་གྱི་དབང་དུ་བྱས་ནས་
གསུངས་པར་ཐལ། འདོད་པ་གང་ཞིག དེ་གཉིས་དོན་འདྲ་བའི་ཕྱིར། འདོད་མི་
ནུས་ཏེ། དང་པོར་བྱང་ཆུབ་སེམས་བསྐྱེད་ནས་དེ་རྗེས་སྟོང་ཉིད་རྟོགས་པའི་ལྟ་བ་ལ་བློ་
སྦྱོང་ཚུལ་གསུངས་པ་དེ་བྱང་སེམས་དབང་རྟུལ་གྱི་དབང་དུ་བྱས་ནས་གསུངས་པའི་ཕྱིར་
ན་མ་ཁྱབ་སྟེ། དེ་གཉིས་ཀ་བྱང་སེམས་དབང་རྟུལ་གྱི་དབང་དུ་བྱས་ནས་གསུངས་པའི་
ཕྱིར། དེར་ཐལ། བྱང་སེམས་དབང་རྟུལ་ལ་དང་པོར་སྟོང་ཉིད་རྟོགས་ནས་དེ་རྗེས་
སེམས་བསྐྱེད་པ་དང་། དང་པོར་སེམས་བསྐྱེད་ནས་དེ་རྗེས་སྟོང་ཉིད་རྟོགས་པ་གཉིས་
ཡོད་པའི་ཕྱིར། འོ་ན། བྱང་སེམས་དབང་རྟུལ་སྤྱི་ཙམ་པ་དེས་ལྟ་བ་དང་སེམས་བསྐྱེད་
་གཉིས་ཀྱི་ནང་ནས་དང་པོར་གང་སྐྱེས་པ་ཡིན་ཟེར་ན། ཡིག་ཆར། ཆོས་གསུམ་བྱང་
སེམས་ཀྱི་རྒྱུར་བཞག་པ་བྱང་སེམས་དབང་པོ་རྣོ་རྟུལ་གཉིས་ཀའི་དབང་དུ་བྱས་པར་
གསུངས་པ་དང་། བྱང་སེམས་དབང་རྟུལ་ལ་ལམ་མ་ཞུགས་ཀྱི་གནས་སྐབས་སུ་སྟོང་
ཉིད་མ་རྟོགས་པ་སྲིད་ཀྱང་། བྱང་སེམས་དབང་རྟུལ་ཕལ་ཆེ་བས་ལམ་མ་ཞུགས་ཀྱི་
གནས་སྐབས་སུ་སྟོང་ཉིད་རྟོགས་པ་ཆེས་མང་བར་ཡོད་ཚུལ་གསུངས་པ་དང་། དམན་
ལམ་སྔོན་སོང་གི་བྱང་སེམས་རྣམས་ཀྱིས་ཀྱང་སེམས་བསྐྱེད་ཀྱི་སྔ་རོལ་དུ་སྟོང་ཉིད་རྟོགས་
པ་ཡིན་པས། འདི་དག་རྣམས་གཙོ་བོར་བཟུང་བའི་དབང་དུ་བྱས་ན། བྱང་སེམས་
དབང་རྟུལ་སྤྱི་ཙམ་པ་དེས་དང་པོར་སྟོང་ཉིད་རྟོགས་པའི་ལྟ་བ་རང་རྒྱུད་ལ་སྐྱེས་པར་
ཁས་ལེན་དགོས་པ་འདྲའོ།། དེ་ལྟར་ན་རང་འགྲེལ་དང་ཊིཀ་ཆེན་སོགས་ལས། བྱང་
སེམས་དབང་རྟུལ་གྱི་ལམ་ཉམས་སུ་ལན་པའི་རིམ་པ་གསུངས་པ་རྣམས་དང་། དབུ་མ་
རྒྱན་ལས། ཡང་དག་དད་པའི་རྗེས་འབྲང་བ། ཞེས་སོགས་གསུངས་པ་རྣམས་ནི།
ཡིག་ཆར། བྱང་སེམས་དབང་རྟུལ་ལ་ལམ་མ་ཞུགས་ཀྱི་གནས་སྐབས་སུ་སྟོང་ཉིད་མ་
རྟོགས་པ་སྲིད་ཀྱང་། ཞེས་པའི་བྱང་སེམས་དབང་རྟུལ་དེའི་ལམ་ཉམས་ལེན་གྱི་རིམ་པ་
ལ་སྦྱོར་དགོས་བ་འདྲའོ། ། འོ་ན། རྣམ་བཤད་སྙིང་པོའི་རྒྱན་ལས། བྱང་ཆུབ་ཀྱི་
མཆོག་ཏུ་སེམས་བསྐྱེད་པའི་སྔ་རོལ་དུ་སྟོང་ཉིད་རྟོགས་པ་སྔོན་དུ་འགྲོ་དགོས་པ་ནི་

གདུལ་བྱ་གཉིས་ཀྱི་དབང་པོ་རྣོན་པོ་ལ་ཡིན་གྱི་རྟུལ་པོ་ལ་ནི་ངེས་པ་མེད་དོ། ཞེས་
གསུངས་པ་དང་འགལ་ལོ་ཞེ་ན། མི་འགལ་ཏེ། དེས་སྟོང་ཉིད་རྟོགསཔ་སྔོན་དུ་འགྲོ་
དགོས་པར་ཁས་མ་བླངས་པའི་ཕྱིར། བདེ་ཉིའི་དབུ་མར། ཐེག་ཆེན་གྱི་རིགས་ཅན་
དབང་རྟུལ་རྣམས་ཀྱིས་དང་པོར་སེམས་བསྐྱེད། དེ་རྗེས་ཕྱིན་དྲུག་ལ་སློབ་ཚུལ་གསུངས་
པའི་དོན་ཡང་གོང་དང་འདྲ་ཞིང་། ལྷག་པར་ཐེག་ཆེན་རིགས་ཅན་དབང་རྟུལ་རྣམས་
ཀྱིས་ཞེས་མང་ཚིག་སྦྱར་བ་ནི། ཡིག་ཆར་སྲིད་ཀྱང་ཞེས་གསུངས་པ་དང་ཅུང་ཞིག་
འགལ་འདུར་སོང་བ་འདྲའོ།། གལ་ཏེ་བྱང་སེམས་དབང་རྟུལ་ཆེས་མང་བས་ལམ་མ་
ཞུགས་ཀྱི་གནས་སྐབས་སུ་སྟོང་ཉིད་རྟོགས་ཀྱང་། དབང་རྟུལ་སྤྱི་ཙམ་པ་དེས་ལམ་མ་
ཞུགས་ཀྱི་གནས་སྐབས་སུ་སྟོང་ཉིད་རྟོགས་པ་མ་ཡིན་ཞེས་ཉུང་བའི་ཕྱོགས་དེ་གཙོ་བོར་
འཛིན་རིགས་པར་ཐལ། འདོད་བ་གང་ཞིག རྒྱུ་མཚན་མཚུངས་པའི་ཕྱིར། འདོད་
ན། བྱང་ཆུབ་སེམས་དཔའ་དེས་ལམ་མ་ཞུགས་ཀྱི་གནས་སྐབས་སུ་སྟོང་ཉིད་རྟོགས་
པའི་ལྟ་བ་རང་རྒྱུད་ལ་མ་སྐྱེས་པར་ཐལ་ལོ།། འདོད་ན། དེས་དེའི་གནས་སྐབས་སུ་
འདིར་བསྟན་གཉིས་མེད་རྟོགས་པའི་ཤེས་རབ་རང༌ རྒྱུད་ལ་མ་སྐྱེས་པར་ཐལ་ལོ།།
འདོད་ན། དེ་འདིར་བསྟན་གཉིས་མེད་རྟོགས་པའི་ཤེས་རབ་ཉམས་སུ་བླངས་པ་ལས་
འཁྲུངས་པ་མ་ཡིན་པར་ཐལ་ལོ།། འདོད་ན། དེ་འདིར་བསྟན་ཆོས་གསུམ་ཉམས་སུ་
བླངས་པ་ལས་འཁྲུངས་པ་མ་ཡིན་པར་ཐལ་ལོ།། འདོད་ན་འགལ། གཞན་ཡང་།
འདིར་བསྟན་ཆོས་གསུམ་པོ་དེ་བྱང་སེམས་ཀྱི་རྒྱུ་མ་ཡིན་པར་ཐལ་ལོ།། འདོད་ན་འགལ།
དེ་བཞིན་དུ་སྒྲུབ་བྱེད་འདི་ལམ་ཞུགས་ཀྱི་བྱང་སེམས་ཐོག་མ་བ་ལ་སྦྱར་ནས་ཀྱང་གཏོང་
ངོ༌། འོན་ཀྱང་རྒྱུན་གྱི་ཁས་ལེན་ལ་འགའ་རེས་བྱང་སེམས་དབང་རྟུལ་སྤྱི་ཙམ་པ་དེས་ལྟ་
བ་དང་སེམས་བསྐྱེད་ཀྱི་སྐྱེ་རིམ་གཉིས་ཀྱི་ནང་ནས་འདི་ཡིན་འདི་མིན་གྱི་ལན་མི་
འདེབས་ཟེར་བ་དང་། ལ་ལས། རང་འགྲེལ་དང་དབུ་མ་རྒྱན་སོགས་ཀྱི་ཚིག་ཟིན་དང་
འགལ་དོགས་ཀྱིས་དང་པོར་སེམས་བསྐྱེད་ནས། དེ་རྗེས་ལྟ་བ་ལ་བློ་སྦྱོང་བ་ཡིན་ཟེར་བ་
སོགས་འཛིན་མཚམས་སྣ་ཚོགས་བྱེད་པ་ལས། མཐའ་གཅིག་ཏུ་འདི་ཡིན་མིན་ཞེས་སློབ་
གཉེར་བ་ཚང་མ་ཁས་ལེན་ཕྱོགས་གཅིག་ཏུ་འདྲིལ་བ་ཞིག་ཡོད་ཚོད་མི་འདུག་ཅིང་།
ངེད་ཀྱིས་བྲིས་པ་འདི་ཡང་བླུན་པོའི་རིག་དཔྱོད་ཙམ་ཡིན་པས། དོན་ལ་གང་འཐད་

མཁས་པ་རྣམས་ཀྱིས་དཔྱད་དུ་གསོལ། བྱང་སེམས་ཚོགས་ལམ་པ་ཡིན་ན། བྱང་
སེམས་ལས་དང་པོ་བ་དང༌། ལམ་ཞུགས་ཀྱི་བྱང་སེམས་ཐོག་མ་པ་དང་། ཟླ་བ་ཚེས་པ་
ལྟ་བུའི་བྱང་སེམས་གསུམ་ཀ་ཡིན་པས་ཁྱབ་བམ་ཞེ་ན། དེ་ཡིན་ན། བྱང་སེམས་ལས་
དང་པོ་བ་ཡིན་པས་ཁྱབ་སྟེ། ཚོགས་ལམ་ཆེན་པོ་ལ་གནས་པའི་བྱང་སེམས་དེ་ཡང་བྱང་
སེམས་ལས་དང་པོ་བ་ཡིན་པའི་ཕྱིར། དེར་ཐལ། རྒྱན་གྱི་དངོས་བསྟན་གྱི་སེམས་
བསྐྱེད་དང་པོ་གསུམ་པོ་དེ་ལས་དང་པོ་བའི་སས་བསྡུས་ཡིན་པར་འགྲེལ་པ་ལས་གསུངས་
པ་གང་ཞིག དེ་གསུམ་པོ་དེ་ཚོགས་ལམ་ཆུང་འབྲིང་ཆེ་གསུམ་ལ་རིམ་པ་བཞིན་དུ་
བཞག་དགོས་པའི་ཕྱིར། དེ་ཡིན་ན། ལམ་ཞུགས་ཀྱི་བྱང་སེམས་ཐོག་མ་པ་ཡིན་པས་
ཁྱབ་སྟེ། དེ་ཡིན་ན་བྱང་སེམས་ལས་དང་པོ་བ་ཡིན་དགོས་པ་གང་ཞིག བྱང་སེམས་
ལས་དང་པོ་བ་ཡིན་ན། ལམ་ཞུགས་ཀྱི་བྱང་སེམས་ཐོག་མ་པ་ཡིན་པས་ཁྱབ་པའི་ཕྱིར།
དེར་ཐལ། ཡིག་ཆར། ཟླ་བ་ཚེས་པ་ལྟ་བུའི་བྱང་སེམས་ཡིན་ན། བྱང་སེམས་ལས་
དང་པོ་བ་ཡིན་པས་ཁྱབ་པའི་རྒྱུ་མཚན་གྱིས་ཆོས་གསུམ་རྒྱུ་ཅན་གྱི་བྱང་སེམས། དེའི་མ་
མཐའ་ལམ་ཞུགས་ཀྱི་བྱང་སེམས་ཐོག་མ་པ་ལ་བྱེད་དགོས་པར་གསུངས་པའི་ཕྱིར། དེ་
ཡིན་ན། ཟླ་ཚེས་པ་ལྟ་བུའི་བྱང་སེམས་ཡིན་པས་མ་ཁྱབ་སྟེ། ཚོགས་ལམ་ཆེན་པོ་ལ་
གནས་པའི་བྱང་སེམས་དེ་ཟླ་བ་ཚེས་པ་ལྟ་བུའི་བྱང་སེམས་མ་ཡིན་པའི་ཕྱིར། དེར་ཐལ།
ཡིག་ཆར། ཁྱེད་ལྟར་ན་ཚོགས་ལམ་ཆེན་པོ་ལ་གནས་པའི་བྱང་སེམས་དེ་ཟླ་བ་ཚེས་པ་ལྟ་
བུའི་བྱང་སེམས་ཡིན་པར་ཐལ། ཞེས་གསུངས་པའི་ཚིག་ཟུར་དུ་ཁྱེད་ལྟར་ན་ཞེས་སྨོས་
པ་ལ་དགོས་པ་ཡོད་པའི་ཕྱིར། རྒྱུད་བླ་མ་ལས། མ་དག་མ་དག་དག་པ་དང་།། ཤིན་
ཏུ་རྣམ་དག་གོ་རིམ་བཞི།། སེམས་ཅན་བྱང་ཆུབ་སེམས་དཔའ་དང་། དེ་བཞིན་
གཤེགས་པ་ཞེས་བརྗོད་དོ།། ཞེས་པའི་དོན་གང་ཡིན་ཞེ་ན། འགྲེལ་བཤད་མཁན་པོས་
གང་ཟག་ཐམས་ཅད་གནས་སྐབས་གསུམ་དུ་བསྡུས་ནས། བྱང་སེམས་སྦྱོར་ལམ་པ་མན་
ཆད་ཀྱི་གང་ཟག་ཐམས་ཅད་མཐོང་སྤངས་ཀྱིས་མ་དག་པས་མ་དག་པ་སྟེ། སེམས་ཅན་
ཞེས་བྱ་ལ་བྱང་འཕགས་རྣམས་མཐོང་སྤངས་ཀྱིས་དག་ལ་སྒོམ་སྤངས་ཀྱིས་མ་དག་པས།
མ་དག་དག་པ་སྟེ། བྱང་ཆུབ་སེམས་དཔའ་ཞེས་བྱ་ལ། ། སངས་རྒྱས་འཕགས་པ་རྣམས་
མཐོང་སྤངས་དང་སྒོམ་སྤངས་གཉིས་ཀས་དག་པས་ཤིན་ཏུ་རྣམ་པར་དག་པ་སྟེ། དེ་

བཞིན་གཤེགས་པ་ཞེས་བྱ་ཞེས་གསུངས། དང་པོ་མི་འཐད་དེ། ཐེག་དམན་སྒོམ་ལམ་
པ་རྣམས་མཐོང་སྤངས་ཀྱིས་དག་པའི་ཕྱིར་ཏེ། མཐོང་སྤངས་ཤེས་སྒྲིབ་མེད་པའི་ཕྱིར།
གཉིས་པ་མི་འཐད་དེ། མཐོང་ལམ་བར་ཆད་མེད་ལམ་ལ་གནས་པའི་བྱང་སེམས་དེ་
མཐོང་སྤངས་ཀྱིས་མ་དག་པའི་ཕྱིར་ཏེ། དེས་མཐོང་སྤངས་མ་སྤངས་པའི་ཕྱིར། བདེ་
ཉིའི་དབུ་མར་འགྲེལ་བཤད་འགོག་པའི་ཚེ། རྒྱུད་བླར། ཇི་ལྟར་མྱུག་སོགས་རིམ་སྐྱེས་
པས།། ས་བོན་ཤུན་པ་གཅོད་པ་ལྟར།། ཞེས་པའི་དངོས་བསྟན་གྱི་མཐོང་ལམ་དེ་ཐེག་
ཆེན་གྱི་མཐོང་ལམ་ལ་བྱེད་ན། དེའི་དངོས་བསྟན་གྱི་མཐོང་སྤངས་དེ་ཐེག་ཆེན་གྱི་
མཐོང་སྤངས་ལ་བྱེད་རིགས་པར་ཐལ་བ་འཕངས་ནས། རང་ལུགས་ལ་དེ་ཐེག་དམན་
གྱི་མཐོང་སྤངས་ལ་བྱེད་རིགས་པའི་སྒྲུབ་བྱེད་དུ། རྒྱུད་བླར། དྲི་འདི་དག་གིས་བྱས་
རྣམས་དང་།། དགྲ་བཅོམ་སློབ་དང་བློ་ལྡན་རྣམས།། རིམ་བཞིན་བཞི་དང་གཅིག་དང་
ནི།། གཉིས་དང་གཉིས་ཀྱི་མ་དག་ཉིད། ཞེས་པའི་ཚིག་ཟུར་གྱི་དྲི་མ་གཉིས་པོ་དེ་ཐེག་
དམན་གྱི་མཐོང་སྤངས་དང་སྒོམ་སྤངས་གཉིས་ལ་བྱེད་རིགས་པའི་ཕྱིར་ཏེ། དེའི་ཚིག་
ཟུར་གྱི་སློབ་དང་ཞེས་པའི་སློབ་པ་དེ་ཐེག་དམན་སློབ་པ་ལ་བྱེད་རིགས་པའི་ཕྱིར། ཞེས་
གསུངས་འདུག་ཀྱང་། ཡིག་ཆ་དང་རྗེ་དྲུང་དབུ་མར། དེའི་སྐབས་ཀྱི་མཐོང་ལམ་དེ་
ཐེག་ཆེན་གྱི་མཐོང་ལམ་ལ་སྦྱར་ནས་འགྲེལ་བཤད་བཀག་འདུག་པར་མ་ཟད། ལུགས་
འདིར་ཐེག་པ་ཆེ་ཆུང་གི་མཐོང་ལམ་བར་ཆད་མེད་ལམ་གྱི་ངོ་སྐལ་གྱི་སྤང་བྱ་མི་འགལ་
པས། ཐེག་པ་ཆེ་ཆུང་གི་མཐོང་སྤངས་གཉིས་ཀྱང་མི་འགལ་བར་ཁས་ལེན་དགོས་སོ།།
དྲི་འདི་དག་གི་བྱས་རྣམས་དང་།། ཞེས་སོགས་རྒྱུད་བླའི་ལུང་འདིའི་དོན་འགྲེལ་ཚུལ་
ཞིབ་པར་རྒྱུད་བླ་དར་ཊཱིཀ་དང་། རིགས་ཀྱི་སྤྱི་དོན་དུ་གསལ་ཞིང་། ཆོས་དབྱིངས་
བསྟོད་པར། ཇི་ལྟར་མར་ངོའི་བཅུ་བཞི་ན། ཞེས་སོགས་གསུངས་པའི་ལུང་དོན་འོག་
ཏུ་འཆད། བདེ་ཉིའི་དབུ་མར། བྱང་ཆུབ་ཀྱི་སེམས་དང་སྟོང་ཉིད་རྟོག་པའི་ཤེས་རབ་
ཀྱི་རྩ་བ་སྙིང་རྗེ་ཆེན་པོ་ལ་ཐུག་ཚུལ་ལན་མང་དུ་གསུངས་པ་ལ། ཁ་ཅིག དེ་མི་འཐད་
པར་ཐལ། བྱང་ཆུབ་ཀྱི་སེམས་ཀྱི་རྩ་བ་སྙིང་རྗེ་ཆེན་པོ་ལ་ཐུག་ཀྱང་། སྟོང་ཉིད་རྟོགས་
པའི་ཤེས་རབ་ཀྱི་རྩ་བ་སྙིང་རྗེ་ཆེན་པོ་ལ་ཐུག་པ་མ་ཡིན་པའི་ཕྱིར་ཟེར་ན། སྐྱོན་མེད་དེ།
དེ་ལྟར་གསུངས་པ་ནི་བྱང་ཆུབ་ཀྱི་སེམས་དང་སྟོང་ཉིད་རིགས་པའི་རྣམ་གྲངས་མཐའ་

ཡས་པའི་སྒོ་ནས་རྟོགས་པའི་ཤེས་རབ་ཀྱི་རྩ་བ་སྙིང་རྗེ་ཆེན་པོ་ལ་ཐུག་ཞེས་པའི་དོན་ཡིན་
པའི་ཕྱིར། དེ་གཉིས་ཀྱི་རྩ་བ་སྙིང་རྗེ་ཆེན་པོ་ལ་ཐུག་པ་ནི་བདེ་ཉིའི་དབུ་མར་མ་ཟད།
སྤྱི་དོན་དང་རྗེ་དྲུང་དབུ་མར་ཡང་དེ་གཉིས་ཀྱི་རྩ་བ་སྙིང་རྗེ་ཆེན་པོ་ལ་ཐུག་པ་ཤེས་བྱེད་
ཀྱི་ལུང་དང་བཅས་ཏེ་ལན་དུ་མར་ནན་གྱིས་སྒྲུབ་འདུག་པའི་ཕྱིར་དང་། དེར་མ་ཟད་
སྟོང་ཉིད་རྟོགས་པའི་ཤེས་རབ་ཀྱི་རྩ་བ་སྙིང་རྗེ་ཆེན་པོ་ལ་ཐུག་པ་མ་ཡིན་ཀྱང་། བྱང་
ཆུབ་ཀྱི་སེམས་དང་སྟོང་ཉིད་རྟོགས་པའི་ཤེས་རབ་ཀྱི་རྩ་བ་སྙིང་རྗེ་ཆེན་པོ་ལ་ཐུག་པ་ཡིན་
ཏེ། དེ་གཉིས་རང་རྒྱུད་ལ་སྐྱེ་བ་ལ་སྙིང་རྗེ་ཆེན་པོ་རང་རྒྱུད་ལ་སྐྱེ་བ་སྔོན་དུ་འགྲོ་དགོས་
པའི་ཕྱིར། ཡང་ཁ་ཅིག ཐེག་ཆེན་གྱི་དབང་དུ་བྱས་ན་སྟོང་ཉིད་རྟོགས་པའི་ཤེས་རབ་
ཀྱི་རྩ་བ་ཡང་སྙིང་རྗེ་ཆེན་པོ་ཐུག་པ་ཡིན་ཏེ། བྱང་སེམས་དབང་པོ་རྣོ་རྟུལ་གཉིས་ཀས་
སྟོང་ཉིད་རྟོགས་པའི་ཤེས་རབ་ཀྱི་རྩ་བ་སྙིང་རྗེ་ཆེན་པོ་ལ་ཐུག་པའི་ཕྱིར་ཟེར་ན། དང་
པོ་བྱང་སེམས་དབང་རྣོན་གྱི་སྟོང་ཉིད་རྟོགས་པའི་ཤེས་རབ་ཀྱི་རྩ་བ་སྙིང་རྗེ་ཆེན་པོ་ལ་
ཐུག་པ་ཡིན་པར་ཐལ། འདོད་པའི་ཕྱིར། འདོད་ན། བྱང་སེམས་དབང་རྣོན་གྱིས་
སྟོང་ཉིད་རྟོགས་པའི་ཤེས་རབ་རང་རྒྱུད་ལ་སྐྱེ་བ་ལ་སྙིང་རྗེ་ཆེན་པོ་རང་རྒྱུད་ལ་སྐྱེ་བ་སྔོན་
དུ་འགྲོ་དགོས་པར་ཐལ། འདོད་པའི་ཕྱིར། འདོད་མི་ནུས་ཏེ། བྱང་སེམས་དབང་
རྣོན་གྱིས་སྙིང་རྗེ་ཆེན་པོ་རང་རྒྱུད་ལ་སྐྱེ་བ་ལ་སྟོང་ཉིད་རྟོགས་པའི་ཤེས་རབ་རང་རྒྱུད་ལ་
སྐྱེ་བ་སྔོན་དུ་འགྲོ་བའི་ཕྱིར། དེས་སྙིང་རྗེ་ཆེན་པོ་སྐྱེ་བ་ལ་ཐར་པ་དོན་གཉེར་བློ་སྐྱེ་བ་
སྔོན་དུ་འགྲོ་དགོས་པ་གང་ཞིག དེས་ཐར་པ་དོན་གཉེར་གྱི་བློ་སྐྱེ་བ་ལ་སྟོང་ཉིད་རྟོགས་
པ་སྔོན་དུ་འགྲོ་དགོས་པའི་ཕྱིར། དང་པོ་གྲུབ་སྟེ། དེས་དེ་སྐྱེ་བ་ལ་སྐྱེས་བུ་འབྲིང་གི་
ལམ་ཉམས་སུ་ལེན་དགོས་པ་གང་ཞིག སྐྱེས་བུ་འབྲིང་གི་བསྒོམ་བྱའི་གཙོ་བོར་རང་
དོན་དུ་ཐར་པ་དོན་གཉེར་གྱི་བློ་ཡོད་པའི་ཕྱིར་ཏེ། ལམ་སྒྲོན་ལས། གང་ཞིག་རང་ཞི་
ཙམ་དོན་གཉེར༎ སྐྱེས་བུ་དེ་ནི་འབྲིང་ཞེས་བྱ།། ཞེས་གསུངས་པའི་ཕྱིར། གོང་གི་
རྟགས་གཉིས་པ་ཡིག་ཆ་རྣམས་སུ་གསལ་བར་མ་ཟད། རིགས་པས་ཀྱང་འགྲུབ་སྟེ།
དེས་ཐར་པ་དོན་གཉེར་གྱི་བློ་སྦྱོང་བ་ལ་ཐར་པ་ཐོབ་ནུས་སུ་ཤེས་དགོས། དེ་ཤེས་པ་ལ་
ཐར་པ་ཐོབ་པ་ལ་གེགས་བྱེད་ཀྱི་གཙོ་བོ་བདེན་འཛིན་སྤོང་ནུས་སུ་ཤེས་དགོས། དེ་ཤེས་
པ་ལ་བདེན་འཛིན་དེ་རང་གི་འཛིན་ཚུལ་མི་བརྟན་པའི་ལོག་ཤེས་སུ་མཐོང་དགོས། དེ་

མཐོངས་བ་ལ་བདེན་འཛིན་གྱི་ཞེན་ཡུལ་མེད་པར་མཐོང་དགོས་པའི་ཕྱིར། འོ་ན།
དབང་རྣོན་གྱིས་སྐྱེས་བུ་འབྲིང་གི་གནས་སྐབས་སུ་བདེན་འཛིན་གྱི་ཞེན་ཡུལ་མེད་པར་
རྟོགས་པའི་སྒོ་ནས་བདེན་འཛིན་སྤོང་ནུས་སུ་མཐོང་ན། དེས་ལྷག་བསམ་རྣམ་དག་གི་
རྗེས་སུ་བདེན་འཛིན་སྤོང་ནུས་སུ་མཐོང་བར་གསུངས་པ་དང་འགལ་ལོ་ཞེ་ན། མི་
འགལ་ཏེ། འདིར་ནི་བདེན་འཛིན་ཙམ་སྤོང་ནུས་སུ་མཐོང་བ་ཡིན་ཅིང་། ལྷག་བསམ་
གྱི་རྗེས་སུ་རིགས་པའི་རྣམ་གྲངས་མཐའ་ཡས་པའི་སྒོ་ནས་བདེན་འཛིན་གྱི་ཞེན་ཡུལ་མེད་
པར་རྟོགས་པ་ལ་བརྟེན་ནས་བདེན་འཛིན་བག་ཆགས་དང་བཅས་པ་སྤོང་ནུས་སུ་ཚད་
མས་གྲུབ་པའི་ཕྱིར། དེར་ཐལ། དེ་ལ་བརྟེན་ནས་སངས་རྒྱས་ཐོབ་ནུས་པར་ཚད་མས་
གྲུབ་པའི་ཕྱིར། གལ་ཏེ་བྱང་སེམས་དབང་རྣོན་གྱིས་སྟོང་ཉིད་རྟོགས་པའི་ཤེས་རབ་
རང་རྒྱུད་ལ་སྐྱེ་བ་ལ་སྙིང་རྗེ་ཆེན་པོ་ཐོབ་པ་སྔོན་དུ་འགྲོ་དགོས་པར་ཐལ། བྱང་སེམས་
དབང་རྣོན་གྱིས་སྟོང་ཉིད་རྟོགས་པའི་ཤེས་རབ་རང་རྒྱུད་ལ་སྐྱེ་བ་ལ་སྙིང་རྗེ་ཆེན་པོ་ཐོབ་
པ་སྔོན་དུ་འགྲོ་དགོས་པའི་ཕྱིར་ཟེར་ན། དེ་ནི་དེ་བས་ངོ་མཚར་ཆེ་སྟེ། འོ་ན། སྙིང་རྗེ་
ཆེན་པོ་མ་ཐོབ་པར་བྱང་སེམས་དབང་རྣོན་གྱིས་སྟོང་ཉིད་རྟོགས་པའི་ཤེས་རབ་རང་རྒྱུད་
ལ་སྐྱེ་བ་མི་སྲིད་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་མ་ཐོབ་པར་བྱང༌
སེམས་དབང་རྣོན་གྱི་སྟོང་ཉིད་རྟོགས་པ་སྲིད་པའི་ཕྱིར། དེར་ཐལ། དེ་འདྲའི་གང་
ཟག་ཞིག སྲིད་པའི་ཕྱིར་ཏེ། ཐེག་དམན་འཕགས་པ་གཞི་གྲུབ་པའི་ཕྱིར། གལ་ཏེ་
བྱང་སེམས་དབང་རྣོན་གྱིས་སྟོང་ཉིད་རྟོགས་པའི་ཤེས་རབ་རང་རྒྱུད་ལ་སྐྱེ་བ་ལ་བྱུང་
སེམསདབང་རྣོན་གྱི་སྙིང་རྗེ་ཆེན་པོ་ཐོབ་པ་སྔོན་དུ་འགྲོ་དགོས་པའི་དོན་ཡིན་ཟེར་ན།
འོ་ན། བྱང་སེམས་དབང་རྣོན་གྱི་སྙིང་རྗེ་ཆེན་པོ་ཐོབ་པའི་ཐེག་དམན་འཕགས་པ་ཡོད་
པར་ཐལ། དེའི་སྟོང་ཉིད་རྟོགས་པའི་ཤེས་རབ་རྒྱུད་ལ་སྐྱེས་པའི་ཐེག་དམན་འཕགས་
པ་ཡོད་པའི་ཕྱིར། དེས་ན་བྱང་སེམས་དབང་རྣོན་གྱི་སྟོང་ཉིད་རྟོགས་བའི་ཤེས་རབ་
རང་རྒྱུད་ལ་སྐྱེ་བ་ལ་བྱང་སེམས་དབང་རྣོན་གྱིས་སྙིང་རྗེ་ཆེན་པོ་ཐོབ་པ་སྔོན་འགྲོ་དགོས་
ཞེས་བརྗོད་ན། དོན་ལ་ཕན་གནོད་ཆེར་མེད་ཀྱང་ཚིགས་འཛིན་མཚམས་ཅུང་ཟད་བདེ་
བར་མངོན་ཏེ།དེ་ལྟར་བརྗོད་པའི་ལན་ལ། ཐེག་དམན་འཕགས་པ་ཆོས་ཅན།བྱང་
སེམས་དབང་རྣོན་གྱི་སྟོང་ཉིད་རྟོགས་པའི་ཤེས་རབ་རང་རྒྱུད་ལ་སྐྱེས་པར་ཐལ། ཟེར་

ན་ཡང་འདོད་ལན་ཐེབས་ཤིང༌། བྱང་སེམས་དབང་རྣོན་གྱིས་སྙིང་རྗེ་ཆེན་པོ་ཐོབ་པ་
སྔོན་དུ་སོང་བར་ཐལ། ཟེར་ན་ཡང་འདོད་ལན་ཐེབས་པའི་ཕྱིར། དེར་ཐལ། དབང་
རྣོན་གྱི་ཞེས་པ་འབྲེལ་སྒྲ་དང་། དབང་རྣོན་གྱིས་ཞེས་པ་བྱེད་སྒྲ་བརྗོད་པའི་ཚིག་ཡིན་
པས་ཁྱད་པར་ཤིན་ཏུ་ཆེ་བའི་ཕྱིར། ཡང་བྱང་སེམས་དབང་རྣོན་དང་། སེམས་བསྐྱེད་
ཀྱི་སྔ་རོལ་ཏུ་སྟོང་ཉིད་རྟོགས་པའི་བྱང་སེམས་དབང་རྟུལ་གཉིས་ཀའི་སྟོང་ཉིད་རིགས་
པའི་རྣམས་གྲངས་མཐའ་ཡས་པའི་སྒོ་ནས་རྟོགས་པའི་ཤེས་རབ་སྐྱེ་བའི་ས་མཚམས་གང་
ནས་འཇོག་པ་ཡིན་ཞེ་ན། དབང་རྣོན་གྱིས་ནི་བདེན་འཛིན་བག་ཆགས་དང་བཅས་པ་
སྤོང་ནུས་སུ་མ་མཐོང་བར་རྫོགས་བྱང་ཐོབ་བར་བྱའོ་སྙམ་དུ་དམ་བཅའ་མི་འཇོག་པས་
ལྷག་བསམ་རྣམ་དག་དང་། འདིར་བསྟན་སེམས་བསྐྱེད་གཉིས་ཀྱི་མཚམས་དེར་སྐྱེ་
དགོས་པ་འདྲ་ཞིང་། དབང་རྟུལ་གྱིས་རྫོགས་བྱང་ཐོབ་པར་བྱའོ་སྙམ་དུ་དམ་བཅའ་བ་
བདེན་འཛིན་སྤོང་ནུས་སུ་མཐོང་བ་ལ་ལྟོས་མི་དགོས་པས། འདིར་བསྟན་སེམས་བསྐྱེད་
དང་སེམས་བསྐྱེད་མཚན་ཉིད་པ་གཉིས་ཀྱི་མཚམས་དེར་སྐྱེ་བར་ཁས་ལེན་དགོས་པ་འདྲ་
སྟེ། སྤྱི་དོན་ལས། བྱང་སེམས་དབང་རྟུལ་ལ་ལམ་མ་ཞུགས་ཀྱི་གནས་སྐབས་སུ་སྟོང་
ཉིད་མ་རྟོགས་པ་སྲིད་ཀྱང་། ཞེས་པ་ནས། ཟབ་པ་དང་རྒྱ་ཆེ་བའི་སྡེ་སྣོད་ལ་ཐོས་
བསམ་བྱས་པ་ལས་སྟོང་ཉིད་རྟོགས་པ་ཆེས་མང་བའི་ཕྱིར། ཞེས་པའི་བར་གསུངས་པ་
གང་ཞིག ལས་ཞེས་པ་འབྱུང་ཁུངས་ཀྱི་སྒྲ་ཡིན་པའི་ཕྱིར། ཁ་ཅིག བྱང་སེམས་
དབང་རྣོན་ལས་དང་པོ་བར་འགྱུར་ངེས་ཀྱི་སྐྱེས་བུ་འབྲིང་ལ་གནས་པའི་གང་ཟག་གི་
རྒྱུད་ལ་ཐེག་དམན་གྱི་ཐར་པ་དོན་གཉེར་གྱི་བློ་སྐྱེས་པར་ཐལ། དེའི་རྒྱུད་ལ་རང་ཉིད་
གཅིག་པུ་ཞི་བདེ་དོན་གཉེར་གྱི་བློ་སྐྱེས་པའི་ཕྱིར་ན་མ་ཁྱབ། འདོད་མི་ནུས་ཏེ། ཐེག་
དམན་གྱི་ཐར་པ་དོན་གཉེར་གྱི་བློ་སྐྱེས་པ་དང་ཐེག་དམན་གྱི་རིགས་སད་པ་དུས་མཉམ་
བའི་ཕྱིར། དེར་ཐལ། ཐེག་དམན་ལམ་དུ་འཇུག་ངེས་ཀྱི་བྱང་སེམས་ཚོགས་ལམ་པ་
དེས་ཀྱང་ཐེག་དམན་གྱི་ཐར་པ་དོན་གཉེར་གྱི་བློ་སྐྱེས་པ་དང་དེའི་རིགས་སད་པ་དུས་
མཉམ་པའི་ཕྱིར། བྱས་པ་ལ་ཁོ་ན་རེ། ཐེག་ཆེན་གྱི་ཐར་བ་དོན་གཉེར་གྱི་བློ་སྐྱེས་བ་
དང་ཐེག་ཆེན་གྱི་རིགས་སད་པ་དུས་མཉམ་པར་ཐལ། ཐེག་དམན་གྱི་ཐར་བ་དོན་
གཉེར་གྱི་བློ་སྐྱེས་པ་དང་ཐེག་དམན་གྱི་རིགས་སད་པ་དུས་མཉམ་པའི་ཕྱིར་ན་མ་ཁྱབ་སྟེ།

ཐེག་ཆེན་གྱི་ཐར་པ་དོན་གཉེར་གྱི་བློ་བཅོས་མ་ཙམ་སྐྱེས་པ་ལ་འདིར་བསྟན་སེམས་
བསྐྱེད་ཐོབ་དགོས་པ་གང་ཞིག དེ་འདྲའི་བློ་བཅོས་མིན་སྐྱེ་བ་ལ་སེམས་བསྐྱེད་མཚན་
ཉིད་པ་ཐོབ་དགོས་པའི་ཕྱིར། དང་པོ་སླ། གཉིས་པ་གྲུབ་སྟེ། ཐེག་པ་རང་རང་གི་
ཐར་པ་དོན་གཉེར་བློ་བཅོས་མིན་སྐྱེ་བ་ལ་ཐེག་པ་རང་རང་གི་ལམ་དུ་ཞུགས་དགོས་པའི་
ཕྱིར།དེར་ཐལ། ཉན་ཐོས་སུ་རིགས་ངེས་པའི་ལམ་མ་ཞུགས་ཀྱི་གང་ཟག་གི་རྒྱུད་ལ་ངེས་
འབྱུང་གི་བསམ་པ་བཅོས་མིན་སྐྱེ་བ་དང་། ཉན་ཐོས་ཀྱི་ཚོགས་ལམ་ཆུང་ངུ་ཐོབ་པ་དུས་
མཉམ་པ་གང་ཞིག ཐེག་པ་གསུམ་པོ་གང་གི་དབང་དུ་བྱས་ཀྱང་ངེས་འབྱུང་གི་བསམ་
པ་བཅོས་མིན་སྐྱེ་བ་དང་ཐར་བ་དོན་གཉེར་གྱི་བློ་བཅོས་མིན་སྐྱེ་བ་དུས་མཉམ་པའི་ཕྱིར།
རྟགས་དང་པོས་ལམ་རྣམ་གཞག་དུ་གསལ། རྟགས་གཉིས་པ་གྲུབ་སྟེ། ལམ་གཙོ་རྣམ་
གསུམ་གྱི་རྩ་བ་ལས། ཉིན་མཚན་ཀུན་ཏུ་ཐར་པ་དོན་གཉེར་བློ།། བྱུང་ན་དེ་ཚེ་ངེས་
འབྱུང་སྐྱེས་པ་ལགས། ཞེས་གསུངས་པའི་ཕྱིར། འོན་ཀྱང་། ངེས་འབྱུང་གི་བསམ་པ་
བཅོས་མ་སྐྱེ་བ་དང་ཐར་པ་དོན་གཉེར་གྱི་བློ་བཅོས་མ་སྐྱེ་བ་ནི་དུས་མཉམ་མ་ཡིན་ཏེ།
ངེས་འབྱུང་གི་བསམ་པ་བཅོས་མ་ཙམ་ནི་སྐྱེས་བུ་ཆུང་ངུ་ཁྱད་པར་བའི་དུས་ནས་སྐྱེ་
དགོས་པའི་ཕྱིར། ངེས་འབྱུང་གི་བསམ་པ་བཅོས་མ་ཙམ་ཡང་མེད་པར་ཚེ་འདི་ལྷུར་
ལེན་པའི་སྐྱེས་བུ་ཙམ་པོ་བ་རྣམས་ལ་ནི་སྐྱེས་བུ་ཕྱུགས་ལྟ་བུ་ཞེས་གསུངས་སོ།། སྤྱི་དོན་
དུ། སྙིང་རྗེ་ཕྱི་མ་གཉིས་ཀ། གཡོ་དང་རང་བཞིན་ཉིད་ཀྱིས་སྟོང་པར་མཐོང་པ་ཡི།།
ཞེས་པའི་ཚིག་རྐང་གཉིས་ཀྱིས་འཆད་པར་གསུངས་ཤིང༌། རྗེ་དྲུང་དབུ་མར། སྙིང་རྗེ་
གཉིས་པའི་སྐབས་སུ། གཡོ་དང་སྐད་གཅི་གིས་ནི་འཇིག་པར་མཐོང་བ་ཡི།། ཞེས་
བསྒྱུར་དགོས་པར་གསུངས་སོ།། སྤྱི་དོན་པར་རྙིང་དུ། སེམས་ཅན་མི་རྟག་པར་ཚད་
མས་མ་གྲུབ་པའི་གང་ཟག་གི་རྒྱུད་ཀྱི་སྙིང་རྗེ་ཡིན་ན། སྙིང་རྗེ་དང་པོ་ཡིན་པས་ཁྱབ་
པར་གསུངས་པ་ཡང་ཡི་གེ་ཆད་པའི་སྐྱོན་ནོ།། སྙིང་རྗེ་གསུམ་གྱི་ཁྱད་པར་འཇོག་ཚུལ་ལ།
སྔ་རབས་པ་ཁ་ཅིག་གིས། སྙིང་རྗེ་དང་པོ་ཡིན་ན། རྟག་གཅིག་རང་དབང་ཅན་གྱི་
སེམས་ཅན་ལ་དམིགས་ནས་སྡུག་བསྔལ་དང་བྲལ་འདོད་ཀྱི་བློ་ཡིན་པས་ཁྱབ་པ་ཁས་
བླངས་ཤིང་། དེ་འགོག་པ་ལ། ཊཱིཀ་ཆེན་ལས། སྙིང་རྗེ་དང་པོ་འདིས་རྟག་གཅིག་
རང་དབང་ཅན་གྱི་སེམས་ཅན་ལ་དམིགས་དགོས་པར་འདོད་པ་ནི་མི་རིགས་པར་སྨྲ་བ་

སྟེ། ཞེས་སོགས་གསུངས། འདིའི་དོན་འབྲེལ་ཚུལ་ལ། རྗེ་དྲུང་དབུ་མར་ཁ་ཅིག་གི་
ལུགས་དང་། རང་ལུགས་གཉིས་བཀོད་ནས་དང་པོ་ནི་མཁས་པའི་དབང་པོ་ཁ་ཅིག
ཅེས་པ་ནས། རྟགས་གྲུབ་མཐའ་ལ་ཁས་ཞེས་པའི་བར་གྱིས་འཆད། གཉིས་པ་ནི།
དེས་ན་དོན་ཞེས་སོགས་ཀྱིས་འཆད་ཀྱང་། རྟགས་གྲུབ་མཐའ་ལ་ཁས་ཞེས་པའི་འཇུག་
དེར་ཞེས་ཟེར་དང་ཞེས་གསུངས་ཀྱི་ཚིག་གང་ཡང་མ་བྱུང་བར་བརྟེན། ཕྱི་མའི་སྒྲུབ་
བྱེད་རྣམས་ཀྱང་མཁས་པའི་དབང་པོ་ཁ་ཅིག་གི་སྒྲུབ་བྱེད་ཀྱི་ཁོངས་སུ་སོང་ཏེ། མཁས་
དབང་ཁ་ཅིག་དང་རང་ལུགས་ཀྱི་སྒྲུབ་བྱེད་གཉིས་ཀྱི་མཚམས་མེད་པར་མ་ཟད། ཡི་གེ་
ནོར་འཁྲུལ་ཡང་ཕྲན་ཚེག་བྱུང་འདུག་པ་རྣམས་ལ་ཞིབ་ཏུ་དཔྱད་ཚེ། རྟགས་གྲུབ་
མཐའ་ལ་ཁས་ཞེས་པའི་བར་མཁས་དབང་ཁ་ཅིག་གི་སྒྲུབ་བྱེད་དང་། དེས་ན་དེའི་དོན་
ནི་ཞེས་པ་མན་ཆད་རང་ལུགས་ཀྱི་སྒྲུབ་བྱེད་ཡིན་འདུག་གོ། བདེ་ཉིའི་དབུ་མར། སྙིང་
རྗེ་ཆེན་པོ་གང་ཞིག སེམས་ཅན་མི་རྟག་པ་རྟོགས་པའི་ཤེས་རབ་དང་། སེམས་ཅན་
བདེན་མེད་དུ་རྟོགས་པའི་ཤེས་རབ་གང་རུང་གི་དངོས་སུ་མ་ཟིན་པ། སེམས་ཅན་ཙམ་
ལ་དམིགས་པའི་སྙིང་རྗེའི་མཚན་ཉིད་དུ་གསུངས་པ་ནི་རྩོད་པ་འཕེལ་བའི་ཕྱིར་དུ་
གསུངས་པ་ཡིན་ནམ་སྙམ་སྟེ། གཞན་དུ་ན་སེམས་ཅན་ཙམ་ལ་དམིགས་པའི་སྙིང་རྗེ་
ཡིན་ན། སྙིང་རྗེ་ཆེན་པོ་ཡིན་མི་དགོས་པ་མྱོང་བས་གྲུབ་པའི་ཕྱིར། མཚན་ཉིད་དེ་ཡིན་
ན་ཡང་སེམས་ཅན་ཙམ་ལ་དམིགས་པའི་སྙིང་རྗེ་ཡིན་མི་དགོས་ཏེ། སེམས་ཙམ་པར་
གྱུར་པའི་བྱང་སེམས་ཀྱི་རྒྱུད་ཀྱི་བདེན་གྲུབ་ཀྱིས་ཁྱད་པར་བྱས་པའི་སེམས་ཅན་ལ་
དམིགས་ནས་སྡུག་བསྔལ་དང་བྲལ་འདོད་ཀྱི་སྙིང་རྗེ་ཆེན་པོ་ཡོད་པའི་ཕྱིར། འོན་ཀྱང་།
དེ་བདེན་གྲུབ་ཀྱི་མི་རྟག་པས་ཁྱད་པར་བྱས་པའི་སེམས་ཅན་ལ་དམིགས་པའི་སྙིང་རྗེ་
ཡིན་མིན་དཔྱད་དགོས་པ་འདྲའོ།། ཡང་སྙིང་རྗེ་ཆེན་པོ་གང་ཞིག ཞི་གནས་སུ་སྙིང་རྗེ་
གང་ཞིག་ཞེས་སྦྱར་ན་ཡང་མི་འཐད་དེ། སེམས་ཅན་མི་རྟག་པར་ཚད་མས་མ་རྟོགས་
པའི་གང་ཟག་གི་རྒྱུད་ཀྱི་མི་རྟག་པས་ཁྱད་པར་དུ་བྱས་པའི་སེམས་ཅན་ལ་དམིགས་པའི་
སྙིང་རྗེ་དང༌། བདེན་གྲུབ་ཀྱིས་ཁྱད་པར་དུ་བྱས་པའི་སེམས་ཅན་ལ་དམིགས་པའི་སྙིང་
རྗེ། རྟག་པས་ཁྱད་པར་བྱས་པའི་སེམས་ཅན་ལ་དམིགས་པའི་སྙིང་རྗེ་སོགས་རེ་རེའི་
ནས་མཚན་ཉིད་དེ་ཡིན་ཀྱང་། མཚོན་བྱ་དེ་མ་ཡིན་པའི་ཕྱིར། ཡང་སྙིང་རྗེ་ཕྱི་མ་

གཉིས་སོ་སོའི་མཚན་ཉིད་ཀྱི་ཟུར་དུ་སྙིང་རྗེ་ཆེན་པོ་གང་ཞི། ཅེས་སྦྱར་འདུག་པ་ཡང་
མི་རིགས་པ་འདྲའོ།། ཉན་རང་དང་སྙིང་རྗེ་ཆེན་པོ་མ་ཐོབ་པའི་ཐེག་ཆེན་ལམ་མ་ཞུགས་
གང་ཟག་གི་རྒྱུད་ལ་སྙིང་རྗེ་ཕྱི་མ་གཉིས་རེ་རེའི་ནས་ཡོད་པའི་ཕྱིར། རྗེ་དྲུང་དབུ་མར།
མི་རྟག་པ་བདེན་མེད་སོགས་ཀྱིས་ཁྱད་པར་དུ་མ་བྱས་པར་རང་གི་དམིགས་ཡུལ་དུ་གྱུར་
པའི་སྡུག་བསྔལ་གྱིས་མནར་པའི་སེམས་ཅན་ཙམ་ལ་དམིགས་ནས་སྡུག་བསྔལ་དང་བྲལ་
བར་འདོད་པས་རབ་ཏུ་ཕྱེ་བའི་རྣམ་པ་ཅན་གྱི་བརྩེ་བ་དེ། སེམས་ཅན་ཙམ་ལ་དམིགས་
པའི་སྙིང་རྗེའི་མཚན་ཉིད་ཅེས་པ་དང་། སྤྱི་དོན་དུ། སྙིང་རྗེ་གང་ཞིག རང་གི་
དམིགས་ཡུལ་དུ་གྱུར་པའི་སྡུག་བསྔལ་གྱིས་མནར་བའི་སེམས་ཅན་ཙམ་ལ་དམིགས་ནས་
སྡུག་བསྔལ་དང་བྲལ་བར་འདོད་པས་རབ་ཏུ་ཕྱེ་བ་དེ། དེའི་མཚན་ཉིད་ཅེས་གསུངས་
ཀྱང་། མཚན་ཉིད་དེ་གཉིས་ཀའི་ཟུར་དུ་རབ་ཕྱེ་སྨོས་པའི་དགོས་པ་གང་ཡིན་ནི་རྟོགས་
དཀའ་སྟེ། མི་རྟག་པ་དང་བདེན་མེད་སོགས་ཀྱིས་ཁྱད་པར་བྱས་པའི་སེམས་ཅན་ལ་
དམིགས་པའི་སྙིང་རྗེ་རྣམས་སེམས་ཅན་ཙམ་ལ་དམིགས་པའི་སྙིང་རྗེ་ཡིན་པ་ནི།
མཚན་ཉིད་ཀྱི་ཟུར་དུ་སེམས་ཅན་ཙམ་ལ་དམིགས་ནས་ཞེས་པའི་ཙམ་སྒྲས་བཅད་ཟིན་པ་
གང་ཞིག དེ་ལས་གཞན་རབ་ཕྱེས་གཅོད་རྒྱུ་དང་སྡུད་རྒྱུ་གང་ཡང་མི་རྙེད་པའི་ཕྱིར།
སྤྱི་དོན་དུ། སྙིང་རྗེ་གང་ཞིག་སེམས་ཅན་མི་རྟག་པར་རྟོགས་པའི་ཤེས་རབ་དང་།
སེམས་ཅན་བདེན་མེད་དུ་རྟོགས་པའི་ཤེས་རབ་གང་རུང་གིས་དངོས་སུ་མ་ཟིན་པའི་ཤེས་
པར་དམིགས་པ། སྙིང་རྗེ་དང་པོའི་མཚན་ཉིད་ཅེས་གསུངས་པ་ལ། སེམས་ཅན་མི་
རྟག་པར་ཚད་མའི་མ་རྟོགས་པའི་གང་ཟག་གི་རྒྱུད་ཀྱི་མི་རྟག་པས་ཁྱད་པར་དུ་བྱས་པའི་
སེམས་ཅན་ལ་དམིགས་པའི་སྙིང་རྗེ་དང་། དེ་བདེན་མེད་དུ་ཚད་མས་མ་རྟོགས་པའི་
གང་ཟག་གི་རྒྱུད་ཀྱི་བདེན་མེད་ཀྱིས་ཁྱད་པར་དུ་བྱས་པའི་སེམས་ཅན་ལ་དམིགས་པའི་
སྙིང་རྗེ་དང་། རྟག་པ་དང་བདེན་གྲུབ་ཀྱིས་ཁྱད་པར་བྱས་བའི་སྙིང་རྗེ་རྣམས་ཆོས་ཅན།
མཚོན་བྱ་དེར་ཐལ། མཚན་ཉིད་དེའི་ཕྱིར། ཞེས་འཕངས་པའི་ཚེ། དེ་རྣམས་དེ་
འདྲའི་ཤེས་པ་ཡིན་ཀྱང་དེ་འདྲའི་ཤེས་པར་དམིགས་པ་མ་ཡིན། ཞེས་འུ་ཐུག་པ་ལྟ་བུའི་
ལན་འདེབས་སྲོལ་འདུག་པ་ལ། འོ་ན། དེ་རྣམས་ཆོས་ཅན། དེ་འདྲའི་ཤེས་པར་
དམིགས་པ་ཡིན་པར་ཐལ། དེ་འདྲའི་ཤེས་པར་ཚད་མས་དམིགས་པ་ཡིན་པའི་ཕྱིར་ཏེ།

དེ་འདྲའི་ཤེས་པར་ཚད་མས་རྟོགས་པ་ཡིན་ཕྱིར་ཏེ། དེ་འདྲའི་ཤེས་པ་ཡིན་པའི་ཕྱིར།
ཞེས་སོགས་འཕངས་པའི་ཚེ། ལན་ཅི་ཡང་འདེབས་རྒྱུ་མེད་པར། འཐོམ་མེར་སྡོད་
དགོས་པ་མང་བས། མཚན་ཉིད་དེའི་ཟུར་དུ་རབ་ཕྱེ་སྦྱར་བ་ལེགས་སམ་སྙམ། ཆོས་ལ་
དམིགས་པའི་སྙིང་རྗེ་ཡིན་ན། སེམས་ཅན་མི་རྟག་པར་ཚད་མས་གྲུབ་ཟིན་པའི་གང་
ཟག་གི་རྒྱུད་ཀྱི་སྙིང་རྗེ་ཡིན་པའི་ཁྱབ་བྱས་པ་ལ། ཁ་ཅིག སེམས་ཅན་མི་རྟག་པར་ཚད་
མས་མ་རྟོགས་པའི་གང་ཟག་གི་རྒྱུད་ཀྱི་སེམས་ཅན་སྐད་ཅིག་མར་རྟོགས་པའི་ཤེས་རབ་
ཀྱིས་དངོས་སུ་ཟིན་པའི་སྙིང་རྗེ་ཆོས་ཅན། དེར་ཐལ། དེའི་ཕྱིར། དེར་ཐལ། རྩ་བ་
ལས། གཡོ་དང་སྐད་ཅིག་གིས་ནི་འཇིག་པར་མཐོང་བ་ཡིས།། ཞེས་སོགས་དང་།
ཊཱིཀ་ཆེན་ལས། སྙིང་རྗེ་གཉིས་རྒྱུད་ལྡན་གྱི་གང་ཟག་གིས་སེམས་ཅན་སྐད་ཅིག་མ་དང་།
ཞེས་པ་ནི་ཁྱད་ཆོས་གཉིས་ཀྱི་རྣམ་པ་ཤར་བ་ཞིག་དགོས་ཀྱི་ཞེས་པའི་བར་གསུངས་པའི་
ཕྱིར་ན་མ་ཁྱབ་སྟེ། སེམས་ཅན་སྐད་ཅིག་གིས་མི་རྟག་པར་རྟོགས་པའི་ཤེས་རབ་ཀྱིས་
དངོས་སུ་ཟིན་པའི་སྙིང་རྗེ་ཡིན་ན་ཆོས་ལ་དམིགས་པའི་སྙིང་རྗེ་ཡིན་དགོས་པ་ལུང་དེ་
དག་གི་དོན་ཡིན་པའི་ཕྱིར་ཏེ། ཊཱིཀ་ཆེན་ལས། སྐད་ཅིག་གིས་འཇིག་པའི་སེམས་ཅན་
ལ་དམིགས་པ་ཡིན་པས། སྐད་ཅིག་གིས་མི་རྟག་པའི་སེམས་ཅན་ལ་དམིགས་པའོ།།
ཞེས་གསུངས་པའི་ཕྱིར། ཡང་ཁོ་ན་རེ། ཆོས་ལ་དམིགས་པའི་སྙིང་རྗེ་ཡིན་ན་མི་རྟག་
པས་ཁྱད་པར་དུ་བྱས་པའི་སེམས་ཅན་ལ་དམིགས་པས་མ་ཁྱབ་པར་ཐལ། ཊཱིཀ་ཆེན་
ལས། དེ་ལ་མི་རྟག་པའི་སེམས་ཅན་ཞེས་པ་ནི་མཚོན་པ་ཙམ་སྟེ། རང་སྐྱ་ཐུབ་པའི་
རྫས་སུ་མེད་པའི་སེམས་ཅན་ལ་དམིགས་པར་བྱེད་པ་ལྟ་བུ་ལ་ཡང་ཆོས་ལ་དམིགས་པ་
ཞེས་བྱའོ།། ཞེས་གསུངས་པའི་ཕྱིར་ན་མ་ཁྱབ་སྟེ། གང་ཟག་རང་སྐྱ་ཐུབ་པའི་རྫས་ཡོད་
ཀྱིས་སྟོང་པར་རྟོགས་པའི་གང་ཟག་ཡིན་ན། གང་ཟག་མི་རྟག་པར་རྟོགས་པའི་གང་
ཟག་ཡིན་དགོས་པ་རྗེ་དྲུང་དབུ་མར་གསལ་བར་གསུངས་པས་རང་སྐྱབ་ཐུབ་པའི་རྫས་
ཡོད་ཀྱིས་སྟོང་པའི་ཁྱད་པར་དུ་བྱས་པའི་སེམས་ཅན་ལ་དམིགས་པའི་སྙིང་རྗེ་ཡིན་ན།
མི་རྟག་པའི་ཁྱད་པར་བྱས་པའི་སེམས་ཅན་ལ་དམིགས་པའི་སྙིང་རྗེ་ཡིན་དགོས་པའི་
ཕྱིར། ཁ་ཅིག དབུ་མ་རང་རྒྱུད་པའི་རྒྱུད་ལ་སེམས་ཅན་བདེན་མེད་དུ་འཛིན་པའི་
བློས་དངོས་སུ་ཟིན་པའི་སྙིང་རྗེ་ཡོད་ཟེར་ན། རང་རྒྱུད་པའི་འདོད་པ་ལྟར་གྱི་སེམས་

ཅན་བདེན་མེད་དུ་འཛིན་པའི་བློ་ཡིན་ན། སེམས་ཅན་བདེན་མེད་དུ་འཛིན་པའི་བློ་
ཡིན་དགོས་པར་ཐལ། རང་རྒྱུད་པའི་འདོད་པ་ལྟར་གྱི་སེམས་ཅན་བདེན་མེད་འཛིན་
བའི་བློས་དངོས་སུ་ཟིན་ན། སེམས་ཅན་བདེན་མེད་དུ་འཛིན་པའི་བློས་དངོས་སུ་ཟིན་
དགོས་པའི་ཕྱིར། རྟགས་ཁས། འདོད་མི་ནུས་ཏེ། སེམས་ཅན་བདེན་མེད་དུ་འཛིན་
པའི་བློ་ཡིན་ན། དེ་རང་བཞིན་གྱིས་མེད་པར་འཛིན་པའི་བློ་ཡིན་དགོས་པའི་ཕྱིར།
དེར་ཐལ། དེ་བདེན་མེད་དུ་རྟོགས་པའི་བློ་ཡིན་ན། དེ་རང་བཞིན་གྱིས་མེད་པར་
རྟོགས་པའི་བློ་ཡིན་དགོས་པའི་ཕྱིར།དེའི་རྒྱུད་ལ་སེམས་ཅན་བདེན་པར་སྙམ་པའི་བློ་ཡོད་
ཀྱང་དེ་བདེན་མེད་དུ་འཛིན་པའི་བློ་མེད་པའི་ཕྱིར། བྱས་པ་ལ་ཁོ་ན་རེ། དེའི་རྒྱུད་ལ་
སེམས་ཅན་བདེན་མེད་དུ་འཐད་སྙམ་དུ་འཛིན་པའི་བློ་ཡོད་པར་ཐལ། འདོད་པའི་
ཕྱིར། འདོད་མི་ནུས་ཏེ། དེའི་རྒྱུད་ལ་དེ་བདེན་པར་གྲུབ་པ་འཐད་སྙམ་དུ་འཛིན་པའི་
བློ་ཡོད་པ་གང་ཞིག གང་ཟག་གཅིག་གི་རྒྱུད་ལ་དེ་འདྲའི་བློ་གཉིས་ཅིག་ཅར་དུ་སྐྱེ་མི་
སྲིད་པའི་ཕྱིར། དང་པོ་གྲུབ་སྟེ། དེའི་རྒྱུད་ལ་སེམས་རང་བཞིན་གྱིས་གྲུབ་པར་འཐད་
སྙམ་དུ་འཛིན་པའི་བློ་ཡོད་པ་གང་ཞིག དེ་འདྲའི་བློ་ཡིན་ན་སེམས་ཅན་བདེན་པར་
གྲུབ་པ་འཐད་སྙམ་དུ་འཛིན་པའི་བློ་ཡིན་དགོས་པའི་ཕྱིར་ཟེར་ན་དཔྱད་དོ།། ཁོ་ན་རེ།
དེའི་རྒྱུད་ལ་སེམས་ཅན་བདེན་མེད་དུ་འཛིན་པའི་བློ་ཡོད་པར་ཐལ། དེའི་རྒྱུད་ལ་
སེམས་ཅན་བདེན་མེད་དུ་དམ་བཅའ་བའི་ཡིད་ཀྱི་དམ་བཅའ་ཡོད་པའི་ཕྱིར། སེམས་
ཅན་བདེན་མེད་དུ་དམ་བཅའ་བའི་གང་ཟག་ཡིན་པའི་ཕྱིར་ན་མ་ཁྱབ། དེའི་རྒྱུད་ལ་
སེམས་ཅན་བདེན་པར་མེད་སྙམ་དུ་དམ་བཅའ་བའི་དམ་བཅའ་དེ། རང་རྒྱུད་པའི་
འདོད་པ་ལྟར་གྱི་སེམས་ཅན་བདེན་མེད་དུ་དམ་བཅའ་པ་ཡིན་གྱི་སྤྱིར་སེམས་ཅན་བདེན་
མེད་དུ་དམ་བཅའ་པའི་དམ་བཅའ་མ་ཡིན་པའི་ཕྱིར། འོ་ན། རང་རྒྱུད་པ་དེ་ཁོ་རང་
གི་འདོད་པ་ལྟར་སེམས་ཅན་བདེན་མེད་དུ་དམ་བཅའ་བའི་གང་ཟག་ཡིན་ཀྱང་སྤྱིར་
སེམས་ཅན་བདེན་མེད་དུ་དམ་བཅའ་པའི་གང་ཟག་མ་ཡིན་པའི་ཁྱད་པར་འཐད་པར་
ཐལ། འདོད་པའི་ཕྱིར་ན་མི་མཚུངས་སོ། བྱང་རྩེའི་ཡིག་ཆར། རང་རྒྱུད་པའི་རྒྱུད་
ལ་བདེན་མེད་ཀྱིས་ཁྱད་པར་དུ་བྱས་པའི་སེམས་ཅན་ལ་དམིགས་པའི་སྙིང་རྗེ་ཡོད་པར་
གསུངས་པས། དེའི་རྒྱུད་ལ་སེམས་ཅན་བདེན་པར་མེད་སྙམ་པའི་བློ་ཡོད་དགོས་པ་

འདྲའོ།། བྱང་སེམས་མཉམ་བཞག་པའི་རྒྱུད་ཀྱི་སྙིང་རྗེ་དེ་སེམས་ཅན་ཙམ་ལ་དམིགས་
པའི་སྙིང་རྗེ་དང་། བདག་མེད་ཕྲ་མོ་རྟོགས་པའི་རྗེས་ཐོབ་པའི་རྒྱུད་ཀྱི་སྙིང་རྗེ་དེ་སྙིང་
རྗེ་ཕྱི་མ་གཉིས་ཀ་ཡིན་ལ། དེ་ཡང་དམིགས་མེད་ལ་དམིགས་པའི་སྙིང་རྗེ་ཡིན་ན། ཆོས་
ལ་དམིགས་པའི་སྙིང་རྗེ་ཡིན་དགོས་ཏེ། སེམས་ཅན་རང་བཞིན་མེད་པར་རྟོགས་པའི་
བློས་དངོས་སུ་ཟིན་པའི་སྙིང་རྗེ་ཡིན་ན། དེ་མི་རྟག་པར་རྟོགས་པའི་བློས་དངོས་སུ་ཟིན་
པའི་སྙིང་རྗེ་ཡིན་དགོས་པའི་ཕྱིར། ཞེས་གསུངས་པ་ཡང་གང་ཟག་གི་བདག་མེད་ཕྲ་མོ་
རྟོགས་པ་སྔོན་དུ་སོང་པའི་བྱང་སེམས་རྗེས་ཐོབ་པའི་རྒྱུད་ཀྱི་སྙིང་རྗེ་དེ་སྙིང་རྗེ་ཕྱི་མ་
གཉིས་ཀ་ཡིན་ཞེས་པའི་དོན་ཡིན་པ་འདྲ་སྟེ། སྙིང་རྗེ་ཕྱི་མ་གཉིས་རྒྱུད་ལ་སྐྱེ་བ་ལ་
སེམས་ཅན་མི་རྟག་པ་དང་རང་བཞིན་མེད་པར་རྟོགས་པ་སྔོན་དུ་འགྲོ་དགོས་པའི་ཕྱིར།
དེས་ན་བྱང་འཕགས་རྗེས་ཐོབ་པའི་རྒྱུད་ཀྱི་སྙིང་རྗེ་ཡིན་ན། དེ་གཉིས་ཀ་ཡིན་པས་ཁྱབ་
པོ་བྱས་པ་ལ་ཁ་ཅིག བདེན་འཛིན་མངོན་གྱུར་པ་རྒྱུད་ལྡན་གྱིབྱང་འཕགས་ཀྱི་རྒྱུད་ཀྱི་
སྙིང་རྗེ་ཆོས་ཅན། དམིགས་མེད་ལ་དམིགས་པའི་སྙིང་རྗེ་ཡིན་པར་ཐལ། བྱང་
འཕགས་རྗེས་ཐོབ་པའི་རྒྱུད་ཀྱི་སྙིང་རྗེ་ཡིན་པའི་ཕྱིར། འདོད་ན། སེམས་ཅན་བདེན་
མེད་དུ་རྟོགས་པའི་བློས་དངོས་སུ་ཟིན་པའི་སྙིང་རྗེ་ཡིན་པར་ཐལ་ལོ།།འདོད་ན། མ་ཡིན་
པར་ཐལ། སེམས་ཅན་བདེན་གྲུབ་ཏུ་འཛིན་པའི་བློས་དངོས་ཟིན་པའི་སྙིང་རྗེ་ཡིན་
པའི་ཕྱིར། དེར་ཐལ། དེ་འདྲའི་བྱང་འཕགས་ཀྱི་རྒྱུད་ལ་སེམས་ཅན་བདེན་གྲུབ་ཏུ་
འཛིན་པའི་བློ་དང་། སེམས་ཅན་བདེན་མེད་དུ་འཛིན་པའི་བློ་གཉིས་ཀ་ཅིག་ཅར་དུ་
མངོན་གྱུར་དུ་ཡོད་པའི་ཕྱིར། དེ་བཞིན་དུ་གང་ཟག་རང་སྐྱ་ཐུབ་པའི་རྫས་ཡོད་དུ་
འཛིན་པའི་བློ་མངོན་གྱུར་པའི་རྒྱུད་ལ་ལྡན་པའི་བྱང་འཕགས་ཀྱི་སྙིང་རྗེ་དང་། སེམས་
ཅན་རྟག་པར་འཛིན་པའི་བློ་མངོན་གྱུར་བ་རྒྱུད་ལ་ལྡན་པའི་བྱང་འཕགས་ཀྱི་རྒྱུད་ཀྱི་
སྙིང་རྗེ་ཡང་རིགས་འགྲེའོ།། ཞེས་ཟེར་པ་ནི་ཤིན་ཏུ་མི་རིགས་ཏེ། བདེན་གྲུབ་ཀྱིས་ཁྱད་
པར་དུ་བྱས་པའི་སེམས་ཅན་ལ་དམིགས་པའི་སྙིང་རྗེ་དང་བདེན་མེད་ཀྱིས་ཁྱད་པར་དུ་
བྱས་པའི་སེམས་ཅན་ལ་དམིགས་པའི་སྙིང་རྗེ་གཉིས་འགལ་པའི་ཕྱིར། རྗེ་དྲུང་དབུ་
མར་སེམས་ཙམ་པའི་རྒྱུད་ཀྱི་བདེན་གྲུབ་ཀྱིས་ཁྱད་པར་བྱས་པའི་སེམས་ཅན་ལ་དམིགས་
པའི་སྙིང་རྗེ་ཆོས་ཅན། བདེན་མེད་ཀྱིས་ཁྱད་པར་དུ་བྱས་པའི་སེམས་ཅན་ལ་དམིགས་

པའི་སྙིང་རྗེ་མ་ཡིན་པར་ཐལ། བདེན་གྲུབ་ཀྱི་ཁྱད་པར་དུ་བྱས་པའི་སེམས་ཅན་ལ་
དམིགས་པའི་སྙིང་རྗེ་ཡིན་པའི་ཕྱིར། ཞེས་གསུངས་པར་མ་ཟད། བདེན་གྲུབ་ཀྱིས་
ཁྱད་པར་དུ་བྱས་པའི་སེམས་ཅན་ལ་དམིགས་པའི་སྙིང་རྗེ་ཡིན་ན་སེམས་ཅན་པདེན་པར་
གྲུབ་པ་འཐད་སྙམ་དུ་འཛིན་པའི་བློས་དངོས་སུ་ཟིན་པའི་སྙིང་རྗེ་ཡིན་དགོས་པའི་ཕྱིར།
ཡང་ཡིག་ཆ་རྣམས་སུ། སེམས་ཅན་བདེན་མེད་དུ་མ་རྟོགས་པའི་གང་ཟག་གི་རྒྱུད་ལ་
བདེན་མེད་ཀྱིས་ཁྱད་པར་དུ་བྱས་པའི་སེམས་ཅན་ལ་དམིགས་པའི་སྙིང་རྗེ་ཡོད་པར་
གསུངས་པ་ལ། ཁ་ཅིག དེའི་རྒྱུད་ལ་སེམས་བདེན་མེད་དུ་འཛིན་པའི་བློས་དངོས་སུ་
ཟིན་པའི་སྙིང་རྗེ་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། དེའི་རྒྱུད་
ལ་སེམས་ཅན་བདེན་མེད་དུ་འཛིན་པའི་བློ་ཡོད་པར་ཐལ། འདོད་པའི་ཕྱིར་ན་རྩ་བར་
མཁྱབ་པ་འདྲ་སྟེ། དེའི་རྒྱུད་ལ་སེམས་ཅན་བདེན་པར་མེད་སྙམ་པའི་བློས་དངོས་སུ་
ཟིན་པའི་སྙིང་རྗེ་ཡོད་ཀྱང་། སེམས་ཅན་བདེན་མེད་དུ་འཛིན་པའི་བློས་དངོས་སུ་ཟིན་
པའི་སྙིང་རྗེ་མེད་པའི་ཕྱིར་ཏེ། དེའི་རྒྱུད་ལ་སེམས་ཅན་བདེན་མེད་དུ་འཛིན་པའི་བློ་
མེད་པའི་ཕྱིར་ཏེ། མྱུ་གུ་བདེན་མེད་དུ་མ་རྟོགས་པའི་གང་ཟག་གི་རྒྱུད་ལ་མྱུ་གུ་བདེན་
མེད་དུ་འཛིན་པའི་བློ་མེད་པར་ལེགས་བཤད་སྙིང་པོ་དང་། དཀའ་འགྲེལ་བསྟན་པའི་
སྒྲོན་མེ་སོགས་ལས་གསལ་བར་གསུངས་པའི་ཕྱིར། དེར་ཐལ། དེ་ཉིད་ལས། མྱུ་གུ་
རང་གི་ངོ་བོས་ཡོད་པར་འཛིན་པ་དང༌། དེ་མེད་པ་འཛིན་པ་དང་། མྱུ་གུ་ཙམ་འཛིན་
པའི་བློ་གསུམ་ལས། དབུ་མའི་ལྟ་བ་སྐྱེས་པའི་རྒྱུད་ལ་བློ་གསུམ་ག་ཡོད། ཞེས་པ་ནས།
དབུ་མའི་ལྟ་བ་མ་སྐྱེས་པའི་རྒྱུད་ལ་དང་པོ་དང་། ཐ་མ་གཉིས་ཡོད་ཀྱི་བར་པ་ནི་མེད་དོ།།
ཞེས་གསུངས་པའི་ཕྱིར། འོན་ཀྱང་མྱུ་གུ་བདེན་མེད་དུ་མ་རྟོགས་པའི་གང་ཟག་གི་རྒྱུད་
ལ་དེ་བདེན་མེད་དུ་འཛིན་པའི་བློ་ཡོད་ན། དེའི་རྒྱུད་ཀྱི་མྱུ་གུ་བདེན་པར་མེད་སྙམ་པའི་
བློ་དེའི་འཛིན་སྟངས་ཀྱི་ཡུལ་འཇོག་རྒྱུ་མི་རྙེད་པས་དཔྱད་པར་བྱའོ།། ཡང་ཡིག་ཆ་
འགའ་ཞིག་ཏུ། སྙིང་རྗེ་ཡིན་ན་མི་རྟགས་པས་ཁྱད་པར་དུ་བྱས་པའི་སེམས་ཅན་ལ་
དམིགས་པའི་སྙིང་རྗེ་ཡིན་པས་ཁྱབ་སྟེ། དེ་ཡིན་ན། མི་རྟག་པར་གྱུར་པའི་སེམས་ཅན་
ལ་དམིགས་པའི་སྙིང་རྗེ་ཡིན་དགོས་པའི་ཕྱིར་ཞེས་པ་དང་། མི་རྟག་པས་ཁྱད་པར་དུ་མ་
བྱས་པའི་སེམས་ཅན་ལ་དམིགས་པའི་སྙིང་རྗེ་མེད་པའི་ཕྱིར་ཏེ། མི་རྟག་པས་ཁྱད་པར་

དུ་མ་བྱས་པའི་སེམས་ཅན་མེད་པའི་ཕྱིར། ཞེས་པ་དང་། ཆོས་ལ་དམིགས་པའི་སྙིང་
རྗེའི་མཚན་ཉིད་ལ་མི་རྟག་པས་ཁྱད་པར་དུ་བྱས་ནས་ཞེས་སྦྱར་བ་ལས། མི་རྟག་པས་
ཁྱད་པར་དུ་བྱས་པའི་ཞེས་སྦྱོར་མ་རིགས་པའི་སྒྲུབ་བྱེད་མང་ཙམ་བཀོད་འདུག་པ་དང་།
བྱང་རྩེའི་ཡིག་ཆར་ཡང་། སྙིང་རྗེ་དང་པོས་མི་རྟག་པས་ཁྱད་པར་དུ་བྱས་པའི་སེམས་
ཅན་ལ་དམིགས་པར་བཤད་ཅིང་། ཆོས་ལ་དམིགས་པའི་སྙིང་རྗེའི་མཚན་ཉིད་དང་།
སྒྲུབ་བྱེད་རྣམས་ལ་མི་རྟག་པས་ཁྱད་པར་དུ་བྱས་ནས། ཞེས་པ་ལས། བྱས་པའི་ཞེས་
སྦྱར་མི་འདུག་ཀྱང༌། སྙིང་རྗེ་དང་པོ་ཡིན་ན། མི་རྟག་པ་དང་བདེན་མེད་སོགས་ཀྱིས་
ཁྱད་པར་དུ་བྱས་པའི་སེམས་ཅན་ལ་དམིགས་པའི་སྙིང་རྗེ་ཡིན་དགོས་པ་དང་
། སེམས་
ཅན་མི་རྟག་པར་ཚད་མས་རྟོགས་པའི་གང་ཟག་གི་རྒྱུད་ཀྱི་རྟག་པས་ཁྱད་པར་བྱས་པའི་
སེམས་ཅན་ལ་དམིགས་པའི་སྙིང་རྗེ་ཡིན་ན། ཆོས་ལ་དམིགས་པའི་སྙིང་རྗེ་ཡིན་པས་
ཁྱབ་པར་གསུངས་བ་རྣམས་ནི། རྗེ་བཙུན་པ་ཡབ་སྲས་ཀྱི་བཞེད་པ་ཁོ་ན་མ་ཡིན་ཏེ།
ཊཱིཀ་ཆེན་ལས་ཀྱང་། གང་ཟག་གི་བདག་མེད་ཐུན་མོང་བ་དང་། དེ་ཁོ་ན་ཉིད་ཀྱི་ལྟ་བ་
རྙེད་པའི་རྒྱུད་ལ་ཡང་། སྔར་བཤད་པའི་ཁྱད་པར་གཉིས་གང་གིས་ཀྱང་ཁྱད་པར་དུ་མ་
བྱས་པའི་སེམས་ཅན་ལ་དམིགས་པའི་སྙིང་རྗེ་དུ་མ་ཡོད་པའི་ཕྱིར། ཞེས་དང་བུམ་པ་མི་
རྟག་པར་ཁོང་དུ་ཆུད་པས་ཀྱང་། བུམ་པ་དམིགས་པར་འཇོག་རེས་ཀྱིས་མི་རྟག་པས་
ཁྱད་པར་བྱས་པའི་བུམ་པ་དམིགས་པར་མི་འཇོག་པ་དུ་མ་ཞིག་འོང་ལ། ཞེས་དང༌།
རྩ་འགྲེལ་གཉིས་ཀར་སྙིང་རྗེ་ཕྱི་མ་གཉིས་ལ་སྔར་བཤད་པའི་ཁྱད་པར་གྱི་ཁྱད་པར་དུ་
བྱས་པའི་སེམས་ཅན་ལ་དམིགས་པར་བཤད་ལ། སྙིང་རྗེ་དང་པོ་ལ་དེ་འདྲའི་ཁྱད་པར་
གྱིས་ཁྱད་པར་དུ་བྱས་པ་མིན་པར་སེམས་ཅན་ཙམ་ཞིག་ལ་དམིགས་པར་གསུངས་པས།
དེ་ལ་དགོངས་ནས། ཞེས་སོགས་མང་དུ་གསུངས་པ་དང་། ཆོས་ལ་དམིགས་པའི་སྙིང་
རྗེ་ནི། སེམས་ཅན་ཙམ་ཞིག་ལ་དམིགས་པ་མིན་གྱི། སྐད་ཅིག་གིས་འཇིག་པའི་སེམས་
ཅན་ལ་དམིགས་པ་ཡིན་པས། སྐད་ཅིག་གིས་མི་རྟག་པས་ཁྱད་པར་དུ་བྱས་པའི་སེམས་
ཅན་ལ་དམིགས་པའོ།། ཞེས་པས་ཀྱང་། སེམས་ཅན་ཙམ་ལ་དམིགས་པའི་སྙིང་རྗེས་མི་
རྟོག་པས་ཁྱད་པར་བྱས་བའི་སེམས་ཅན་ལ་དམིགས་པ་བཅད་འདུག་པའི་ཕྱིར་དང་།
བློ་གླིང་གི་ཡིག་ཆར་ཡང་། རང་རེའི་ཡིག་ཆ་དང༌མཐུན་པར་གསུངས་པའི་ཕྱིར།

སེམས་ཅན་ཙམ་ལ་དམིགས་པའི་སྙིང་རྗེ་མི་རྟག་པས་ཁྱད་པར་དུ་བྱས་པའི་སེམས་ཅན་
ལ་དམིགས་པར་འདོད་པ་རྣམས་ཀྱིས་ཆོས་དམིགས་ཀྱི་སྙིང་རྗེའི་མཚན་ཉིད་པ་ལ།
སེམས་ཅན་མི་རྟག་པར་ཚད་མས་གྲུབ་ཟིན་པའི་གང་ཟག་གི་རྒྱུད་ཀྱི་སྙིང་རྗེ་གང་ཞིག
མི་རྟག་པས་ཁྱད་པར་དུ་བྱས་ནས་སེམས་ཅན་ལ་དམིགས་ནས། ཞེས་སྦྱར་འདུག་ཀྱང་
མི་རྟག་བས་ཁྱད་པར་དུ་བྱས་ནས་སེམས་ཅན་ལ་དམིགས་ནས། ཞེས་བརྗོད་པ་ནི།
བྱས་ནས་དམིགས་ནས་ཞེས་པ་ལྟ་བུར་སོང་བས། དེ་ནི་རིག་པ་སྨྲ་པའི་ཚུལ་ལུགས་མ་
ཡིན་པའི་ཕྱིར། འོ་ན། རྗེ་བཙུན་གྱིས་མི་རྟག་པས་ཁྱད་པར་དུ་བྱས་ནས། ཞེས་མི་
ཟད་པའི་ཚིག་སྡུད་མི་སྦྱོར་བར་བྱས་པའི་ཞེས་དྲུག་སྒྲ་སྦྱོར་བ་ལ་གནད་ཟབ་མོ་ཡོད་པར་
གསུངས་ན། ཡོད་ཚུལ་དེ་གང་ཡིན་ཞེ་ན། རང་རེའི་ཡིག་ཆ་རྣམས་སུ་གནད་ཟབ་མོ་
འདི་ཡིན་ཞེས་གསལ་བར་མ་གསུངས་ཀྱང་སྒྲུབ་བྱེད་འཕེན་ཚུལ་གྱི་རིགས་པའི་འགྲོས་ལ་
དཔྱད་ན། མི་རྟག་པས་ཁྱད་པར་དུ་བྱས་པའི་སེམས་ཅན་ལ་དམིགས་ནས་སྡུག་བསྔལ་
དང་བྲལ་འདོད་ཀྱི་སྙིང་རྗེ་ཡིན་ན། མི་རྟག་པར་གྱུར་པའི་སེམས་ཅན་འདི་སྡུག་བསྔལ་
དང་བྲལ་བར་བྱའོ་སྙམ་པའི་སྙིང་རྗེ་ཡིན་དགོས། དེ་འདྲའི་སྙིང་རྗེ་མངོན་གྱུར་དུ་
འབྱུང་བ་ལ་སྙིང་རྗེ་སེམས་ཅན་མི་རྟག་གོ་སྙམ་དུའཛིན་པའི་བློས་དངོས་སུ་ཟིན་དགོས་
པ་གང་ཞིག སེམས་ཅན་ཙམ་ལ་དམིགས་པའི་སྙིང་རྗེ་དེ། མི་རྟག་པར་གྱུར་པའི་
སེམས་ཅན་འདི་སྡུག་བསྔལ་དང་བྲལ་བར་བྱའོ་སྙམ་པའི་སྙིང་རྗེ་དང་། སེམས་ཅན་མི་
རྟག་གོ་སྙམ་དུ་འཛིན་པ་བློས་དངོས་ཟིན་གང་ཡང་མ་ཡིན་པའི་ཕྱིར། དམིགས་མེད་ལ་
དམིགས་པའི་སྙིང་རྗེ་ལ་ཡང་དེ་དང་རིགས་འགྲེའོ།། བྱས་པ་ལ་ཁོ་ན་རེ། མི་རྟག་པར་
མ་གྱུར་པའི་སེམས་ཅན་སྡུག་བསྔལ་དང་འབྲལ་འདོད་ཀྱི་སྙིང་རྗེ་ཡོད་པར་ཐལ། མི་
རྟག་པས་ཁྱད་པར་དུ་མ་བྱས་པའི་སེམས་ཅན་སྡུག་བསྔལ་དང་བྲལ་འདོད་ཀྱི་སྙིང་རྗེ་
ཡོད་པའི་ཕྱིར། དེར་ཐལ། མི་རྟག་པས་ཁྱད་པར་དུ་མ་བྱས་པའི་སེམས་ཅན་ལ་
དམིགས་ནས་དེ་སྡུག་བསྔལ་དང་བྲལ་འདོད་ཀྱི་སྙིང་རྗེ་ཡོད་པའི་ཕྱིར། དེར་ཐལ། མི་
རྟག་པ་དང་བདེན་མེད་གང་གིས་ཀྱང་ཁྱད་པར་དུ་མ་བྱས་པའི་སེམས་ཅན་ལ་དམིགས་
ནས་སྡུག་བསྔལ་དང་བྲལ་འདོད་ཀྱི་སྙིང་རྗེ་ཡོད་པའི་ཕྱིར། རྟགས་ཁས། རྩ་བར་
འདོད་ན། དེ་འདྲའི་སྙིང་རྗེ་ཆོས་ཅན། ཁྱོད་ལོག་ཤེསཡིན་པར་ཐལ། ཁྱོད་མི་རྟག་

པར་མ་གྱུར་པའི་སེམས་ཅན་སྡུག་བསྔལ་པ་དང་བྲལ་འདོད་ཀྱི་སྙིང་རྗེ་གང་ཞིག མི་
རྟག་པར་མ་གྱུར་པའི་སེམས་ཅན་སྡུག་བསྔལ་དང་བྲལ་བར་བྱེད་མི་དགོས་པའི་ཕྱིར།
ཟེར་ན། རང་དང་སེམས་ཅན་ཐམས་ཅད་དུས་མཉམ་པར་འཚང་རྒྱ་བར་འདོད་པའི་
སེམས་བསྐྱེད་ཆོས་ཅན། ཁྱོད་ལོག་ཤེས་ཡིན་པར་ཐལ། ཁྱོད་ཆོས་ཅན་དེ་ཡིན་པ་གང་
ཞིག ཁྱོད་དང་སེམས་ཅན་ཐམས་ཅད་དུས་མཉམ་དུ་འཚང་རྒྱ་བ་མི་སྲིད་པའི་ཕྱིར།
ཁྱབ་པ་འགྲིག རྗེ་དྲུང་དབུ་མར། སེམས་ཅན་ལ་ཚད་མ་ཡིན་ན། རང་བཞིན་མེད་པ་
ཁྱད་པར་དུ་བྱས་པའི་སེམས་ཅན་ལ་ཚད་མ་ཡིན་དགོས་པར་ཐལ། དེ་ཡིན་ན། རང་
བཞིན་མེད་པའི་སེམས་ཅན་ལ་ཚད་མ་ཡིན་དགོས་པའི་ཕྱིར་ན་མ་ཁྱབ། ཅེས་གསུངས་
པས། སེམས་ཅན་ལ་དམིགས་ན། མི་རྟག་པས་ཁྱད་པར་དུ་བྱས་པའི་སེམས་ཅན་
དམིགས་མི་དགོས་ཀྱང་། དེ་ལ་དམིགས་ན་མི་རྟག་པར་གྱུར་པའི་སེམས་ཅན་ལ་
དམིགས་དགོས་པ་འདྲ་བར་འདུག་ཀྱང་། ངེད་ཀྱིས་འདི་ལྟར་བྲིས་པ་ནི། སྤྱི་དོན་ལས།
བདེན་པས་སྟོང་བཞིན་དུ་དེར་ཞེན་པའི་སེམས་ཅན་འདི་དག་སྡུག་བསྔལ་དང་བྲལ་བར་
བྱའོ་སྙམ་པའི་སྙིང་རྗེ་མངོན་གྱུར་དུ་འབྱུང་བ་ལ། བདེན་པར་མེད་སྙམ་པའི་བློས་
དངོས་སུ་ཟིན་པ་དགོས་པའི་ཕྱིར། ཞེས་པའི་དོན་ལ་བསམ་ནས་བྲིས་པ་ཡིན་ཞིང་།
རིགས་པས་ཀྱང་། བདེན་མེད་དུ་མ་གྱུར་པའི་སེམས་ཅན་ལ་དམིགས་པའི་སྙིང་རྗེ་ཡོད་
པར་ཐལ། བདེན་གྲུབ་ཀྱི་སེམས་ཅན་ལ་དམིགས་པའི་སྙིང་རྗེ་ཡོད་པའི་ཕྱིར་ཏེ། རྟག་
པའི་སེམས་ཅན་ལ་དམིགས་བའི་དེ་ཡོད་པའི་ཕྱིར་ཏེ། རྟག་གཅིག་རང་དབང་ཅན་གྱི་
སེམས་ཅན་ལ་དམིགས་པའི་དེ་ཡོད་པའི་ཕྱིར། དཔྱད་པར་མཛོད་ཅིག བྱས་པ་ལ་
ཡང་ཁོ་ན་རེ། མི་རྟག་པས་ཁྱད་པར་དུ་མ་བྱས་པའི་སེམས་ཅན་ཆོས་ཅན། ཁྱོད་ཡོད་
པར་ཐལ། ཁྱོད་ལ་དམིགས་པའི་བློ་དོན་མཐུན་ཡོད་པའི་ཕྱིར་ཏེ་ཁྱོད་ལ་དམིགས་པའི་
སྙིང་རྗེ་ཡོད་པའི་ཕྱིར། ཟེར་ན། རི་བོང་རྭ་ཆོས་ཅན། ཁྱོད་ཡོད་པར་ཐལ། ཁྱོད་ལ་
དམིགས་པའི་བློ་དོན་མཐུན་ཡོད་པའི་ཕྱིར། ཁྱབ་པ་ཁས། དེར་ཐལ། ཁྱོད་ལ་
དམིགས་ནས་བདེན་མེད་དུ་འཛིན་པའི་བློ་ཡོད་པའི་ཕྱིར། བྱས་པ་ལ་ཡང་ཁོ་ན་རེ། རི་
བོང་རྭ་ལ་དམིགས་ནས་བདེན་མེད་དུ་འཛིན་པའི་ཚད་མ་ཡོད་པར་ཐལ། དེ་ལ་
དམིགས་ནས་བདེན་མེད་དུ་འཛིན་པའི་བློ་དོན་མཐུན་ཡོད་པའི་ཕྱིར། རྟག་ཁས།

འདོད་མི་ནུས་ཏེ། དེ་ལ་དམིགས་པའི་ཚད་མ་མེད་པའི་ཕྱིར་ཏེ། དེ་ཚད་མའི་དམིགས་
པ་མ་ཡིན་པའི་ཕྱིར་ཏེ། ཡོད་པ་མ་ཡིན་པའི་ཕྱིར། ཟེར་ན། རི་བོང་རྭ་ཆོས་ཅན།
རང་བདེན་མེད་དུ་འཛིན་པའི་ཚད་མའི་དམིགས་ཡུལ་མ་ཡིན་པར་ཐལ། འདོད་པའི་
ཕྱིར། འདོད་ན། དེ་ཆོས་ཅན། རང་བདེན་མེད་དུ་འཛིན་པའི་ཚད་མའི་དམིགས་
ཡུལ་དང་འཛིན་སྟངས་ཀྱི་ཡུལ་གཉིས་སུ་ཕྱེ་བའི་དམིགས་ཡུལ་མ་ཡིན་པར་ཐལ།
འདོད་པའི་ཕྱིར། བྱས་པ་ལ་ཁོ་ན་རེ། རི་བོང་རྭ་བདེན་མེད་དེ། དེ་གཉིས་སུ་ཕྱེ་པའི་
དམིགས་ཡུལ་དང་འཛིན་སྟངས་ཀྱི་ཡུལ་གཉིས་སུ་ཕྱེ་བའི་དམིགས་ཡུལ་ཡིན་ནོ།། ཟེར་
ན། མི་འཐད་དེ། དེ་དེ་གཉིས་སུ་ཕྱེ་བའི་འཛིན་སྟངས་ཀྱི་ཡུལ་ཡིན་གྱི། དེ་གཉིས་སུ་
ཕྱེ་བའི་དམིགས་ཡུལ་མ་ཡིན་པའི་ཕྱིར། ཡང་ཁ་ཅིག རི་བོང་རྭ་དེ། དེ་གཉིས་སུ་ཕྱེ་
པའི་དམིགས་ཡུལ་དང་། དེ་གཉིས་སུ་ཕྱེ་བའི་དམིགས་ཡུལ་དང་འཛིན་སྟངས་ཀྱི་ཡུལ་
གཉིས་ཀ་ཡིན་ཏེ། དེ་རི་བོང་རྭ་འཛིན་རྟོག་པའི་དམིགས་ཡུལ་དང་། འཛིན་སྟངས་ཀྱི་
ཡུལ་གཉིས་ཀ་ཡིན་པ་གང་ཞིག མཚུངས་པའི་ཕྱིར་ཟེར་ན། འོ་ན། བུམ་པ་དེ་བུམ་
པ་མི་རྟག་པར་འཛིན་པའི་རྟོག་པའི་དམིགས་ཡུལ་དང་། འཛིན་སྟངས་གྱི་ཡུལ་གཉིས་
ཀ་ཡིན་པར་ཐལ། དེ་བུམ་འཛིན་རྟོག་པའི་དམིགས་ཡུལ་དང་། འཛིན་སྟངས་གྱི་ཡུལ་
གཉིས་ཀ་ཡིན་པའི་ཕྱིར། ཁྱབ་པ་འགྲིག གཞན་ཡང་། རི་བོང་རྭ་ཆོས་ཅན། ཡོད་
པར་ཐལ། རི་བོང་རྭ་བདེན་མེད་དུ་འཛིན་པའི་ཚད་མའི་འཛིན་སྟངས་ཀྱི་ཡུལ་ཡིན་
པའི་ཕྱིར། རྟགས་ཁས། ཁ་ཅིག རི་བོང་རྭ་དེ་ཚད་མའི་དམིགས་པ་ཡིན་ཀྱང་།
ཚད་མས་མ་དམིགས་ཟེར་ན། ཚད་མའི་དམིགས་པ་ཡིན་ན། ཡོད་པས་མ་ཁྱབ་པར་
ཐལ། འདོད་པའི་ཕྱིར། འདོད་མི་ནུས་ཏེ། ཐེག་ཆེན་སྒྲུབ་པའི་དམིགས་པ་ཡིན་ན།
ཡོད་པས་ཁྱབ་པའི་ཕྱིར། དེས་ན་རི་བོང་རྭ་དེ་རང་བདེན་མེད་དུ་རྟོག་པའི་ཚད་མའི་
དམིགས་ཡུལ་ཡིན་ཀྱང་། ཚད་མའི་དམིགས་པ་མ་ཡིན་ཏེ། དེ་བདེན་མེད་དུ་རྟོགས་པ་
ཐེག་ཆེན་སྒྲུབ་བའི་དམིགས་ཡུལ་ཡིན་ཀྱང་། ཐེག་ཆེན་སྒྲུབ་པའི་དམིགས་པ་མ་ཡིན་
པའི་ཕྱིར། དེང་སང་ཕལ་ཆེར་གྱིས། མི་རྟག་པས་ཁྱད་པར་དུ་མ་བྱས་པའི་སེམས་ཅན་
ཡོད་ཀྱང་། དེ་ཁོ་ཁོ་རང་མ་ཡིན་ཟེར་ན། མི་རྟག་པས་ཁྱད་པར་དུ་མ་བྱས་པའི་སེམས་
ཅན་ལ་དམིགས་པའི་ཆོས་དམིགས་ཀྱི་སྙིང་རྗེ་ཡོད་པར་ཐལ། སངས་འཕགས་ཀྱི་རྒྱུད་

ཀྱི་ཆོས་དམིགས་ཀྱི་སྙིང་རྗེ་དེས་མི་རྟག་པས་ཁྱད་པར་དུ་མ་བྱས་པའི་སེམས་ཅན་ལ་
དམིགས་པའི་ཆོས་དམིགས་ཀྱི་སྙིང་རྗེ་ཡོད་པར་ཐལ། སངས་འཕགས་ཀྱི་རྒྱུད་ཀྱི་ཆོས་
དམིགས་ཀྱི་སྙིང་རྗེ་དེས་མི་རྟག་པས་ཁྱད་པར་དུ་མ་བྱས་པའི་སེམས་ཅན་ལ་དམིགས་
པའི་ཕྱིར་ཏེ། དེ་འདྲའི་སེམས་ཅན་ཡོད་པའི་ཕྱིར། རྟག་ཁས། འདོད་ན། ཡིག་ཆ་
དང་འགལ། བྱས་པ་ལ་ཁོ་ན་རེ། སྙིང་རྗེ་དང་པོའི་དམིགས་ཡུལ་དུ་གྱུར་པའི་སེམས་
ཅན་མེད་པར་ཐལ། མི་རྟག་པས་ཁྱད་པར་དུ་བྱས་མ་བྱས་ཀྱི་སེམས་ཅན་ཐམས་ཅད་
དེའི་དམིགས་ཡུལ་མ་ཡིན་པའི་ཕྱིར་ན་མ་ཁྱབ་སྟེ། སེམས་ཅན་ཐམས་ཅད་དེའི་
དམིགས་ཡུལ་དུ་གྱུར་བའི་སེམས་ཅན་ཡིན་པའི་ཕྱིར། ཁ་ཅིག སྙིང་རྗེ་ཡིན་ན།
སེམས་ཅན་ཙམ་ལ་དམིགས་པའི་སྙིང་རྗེ་ཡིན་པས་ཁྱབ་སྟེ། དེ་ཡིན་ན་སྡུག་བསྔལ་གྱིས་
མནར་པའི་སེམས་ཅན་ཙམ་ལ་དམིགས་པའི་སྙིང་རྗེ་ཡིན་པས་ཁྱབ་པའི་ཕྱིར། སྡུག་
བསྔལ་གྱིས་མ་མནར་པའི་སེམས་ཅན་ལ་དམིགས་པའི་སྙིང་རྗེ་མེད་པའི་ཕྱིར་ཟེར་ན།
འོ་ན། ཡུལ་དེ་ལ་དམིགས་པའི་སྙིང་རྗེ་ཡིན་ན། ཡུལ་དེ་ལ་དམིགས་ནས་སྡུག་བསྔལ་
དང་བྲལ་འདོད་ཀྱི་སྙིང་རྗེ་ཡིན་དགོས་པར་ཐལ། དམ་བཅའ་དེའི་ཕྱིར། འདོད་ན་
སངས་འཕགས་ཀྱི་རྒྱུད་ཀྱི་སྙིང་རྗེ་ཆོས་ཅན། སངས་འཕགས་དང་སྡུག་བསྔལ་གྱིས་མ་
མནར་བའི་སེམས་ཅན་ལ་དམིགས་ནས་སྡུག་བསྔལ་དང་བྲལ་འདོད་ཀྱི་སྙིང་རྗེ་ཡིན་པར་
ཐལ། དེ་དག་ལ་དམིགས་པའི་སྙིང་རྗེ་ཡིན་པའི་ཕྱིར། ཁྱབ་པ་ཁས། ཁོ་ན་རེ། དེ་
འདྲའི་སྙིང་རྗེ་ཆོས་ཅན། སངས་འཕགས་དང་སྡུག་བསྔལ་གྱིས་མ་མནར་བའི་སེམས་
ཅན་ལ་དམིགས་ནས་སྡུག་བསྔལ་དང་བྲལ་འདོད་ཀྱི་སྙིང་རྗེ་ཡིན་པར་ཐལ། དེ་དག་ལ་
དམིགས་པ་གང་ཞིག སྡུག་བསྔལ་དང་བྲལ་འདོད་ཀྱི་སྙིང་རྗེ་ཡིན་པའི་ཕྱིར་ན་མ་ཁྱབ་
སྟེ། ཀ་བུམ་གཉིས་ལ་དམིགས་ནས་ཞེས་སོགས་གཏོང་། ཁ་ཅིག སེམས་ཅན་ཙམ་ལ་
དམིགས་པའི་སྙིང་རྗེ་མེད་པར་ཐལ། དེ་ཙམ་ལ་དམིགས་པའི་སྙིང་རྗེ་ཆེན་པོ་མེད་པའི་
ཕྱིར། དེར་ཐལ། སྙིང་རྗེ་ཆེན་པོ་ཡིན་ན། སེམས་ཅན་ཐམས་ཅད་ལ་དམིགས་པའི་
སྙིང་རྗེ་ཆེན་པོ་ཡིན་དགོས་པའི་ཕྱིར་ན་མ་ཁྱབ་སྟེ། སེམས་ཅན་ཙམ་ལ་དམིགས་པའི་
སྙིང་རྗེ་ཞེས་པའི་ཙམ་སྒྲས། མི་རྟག་པ་དང་བདེན་མེད་སོགས་ཀྱིས་ཁྱད་པར་དུ་བྱས་
པའི་སེམས་ཅན་ཐམས་ཅད་ལ་དམིགས་པ་བཅད་པ་ཡིན་པའི་ཕྱིར། འོན་ཀྱང་། དེའི་

དམིགས་ཡུལ་ནི་སེམས་ཅན་ཐམས་ཅད་འཇོག་པ་ལས། མི་རྟག་པ་དང་བདེན་མེད་
ཀྱིསཁྱད་པར་དུ་མ་བྱས་པའི་སེམས་ཅན་འཇོག་པ་མ་ཡིན་ཏེ། དེ་འདྲའི་སེམས་ཅན་
མེད་པའི་ཕྱིར། ཁ་ཅིག སེམས་ཅན་ཕྱོགས་རེ་བ་ལ་དམིགས་པའི་སྙིང་རྗེ་དེ་སྙིང་རྗེ་
ཆེན་པོ་མ་ཡིན། སེམས་ཅན་ཚད་མེད་པ་ལ་དམིགས་པའི་སྙིང་རྗེ་དེ་སྙིང་རྗེ་ཆེན་པོ་ཡིན་
ཟེར་བ་ཡང་མི་འཐད་དེ། ཉན་རང་གི་རྒྱུད་ལ་སེམས་ཅན་ཚད་མེད་པ་སྡུག་བསྔལ་དང་
བྲལ་འདོད་ཀྱི་སྙིང་རྗེ་ཡོད་ཀྱང་། དེའི་རྒྱུད་ལ་སྙིང་རྗེ་ཆེན་པོ་མེད་བའི་ཕྱིར་དང་། དེ་
ལ་སྡུག་བསྔལ་ལས་སྐྱོབ་འདོད་ཀྱི་སྙིང་རྗེ་མེད་པའི་ཕྱིར། འོན་ཀྱང་དེ་དག་གི་རྒྱུད་ལ་
སེམས་ཅན་ཐམས་ཅད་ལ་དམིགས་པའི་སྙིང་རྗེ་ཡོད་དེ། རྒྱུད་བླ་མའི་དར་ཊཱིཀ་ལས།
ཉན་ཐོས་དགྲ་བཅོམ་ལ་ཡང་བུ་གཅིག་པུ་མི་གཙང་པའི་དོང་དུ་ལྷུང་བ་ལ་མས་བརྩེ་བ་ལྟ་
བུ་སེམས་ཅན་ཐམས་ཅད་སྡུག་བསྔལ་དང་བྲལ་བར་བྱའོ་སྙམ་པའི་སྙིང་རྗེ་ཡོད་ཀྱང་།
སྡུག་བསྔལ་དང་བྲལ་བ་རང་གིས་ཁུར་དུ་བླངས་པའི་རྗེས་སུ་བརྩེ་བ་མེད་པ་དེ་ཉིད་ཀྱི་
ཕྱིར་ཞེས་དང་། སྒོ་མང་ཡིག་ཆར་ཡང་། ས་བཅུ་པའི་མདོའི་ལུང་དྲངས་ནས། ཉན་
རང་གི་རྒྱུད་ལ་སེམས་ཅད་ལ་དམིགས་པའི་སྙིང་རྗེ་ཡོད་པར་གསུངས་པ་མ་ཟད། སྒོ་
སྨད་གཉིས་ཀས་ཉན་རང་གི་རྒྱུད་ལ་སེམས་ཅན་ཐམས་ཅད་ལ་དམིགས་པའི་སྙིང་རྗེ་ཡོད་
པའི་རྒྱུ་མཚན་གྱིས། དེའི་རྒྱུད་ལ་སྙིང་རྗེ་ཆེན་པོ་ཡོད་པར་ཁས་བླངས་པའི་ཕྱིར། སྤྱི་
དོན་ལས། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་བློ་མངོན་གྱུར་པ་ས་
བདུན་པའི་རྗེས་ཐོབ་ཀྱི་བར་དུ་འཇུག་པ་ཡང་འོག་ཏུ་དཔྱད་དོ།། ཞེས་པ་ནི་ས་བཞི་པ་
ཡན་ཆད་དུ་དེ་འདྲའི་བློ་མངོན་གྱུར་པ་མེད་པའི་དོན་ཡིན་གྱི། དེ་ཡན་ཆད་དུ་དེ་འདྲའི་
བློ་མེད་པ་མ་ཡིན་ཏེ། བློ་གླིང་དང་། རྗེ་དྲུང་དབུ་མའི་སེམས་སྐྱེད་བཞི་པའི་ཐད་དུ།
ས་བཞི་བ་ལྔ་པ་སོགས་ཀྱི་སྤང་བྱར་གྱུར་པའི་དེ་འདྲའི་བློ་ཡོད་པར་གསུངས་པའི་ཕྱིར།
བདེ་ཉིའི་དབུ་མར། ས་བཞི་པར་དེ་འདྲའི་རྟོག་བ་སྤང་ནུས་པར་གསུངས་པ་དེ།
མངོན་གྱུར་པ་ལ་དགོངས་སམ་སྙམ་མོ།། ཡིག་ཆར། རྟག་གཅིག་རང་དབང་ཅན་གྱི་
སེམས་ཅན་མེད་པར་ངེས་པ་ན། དེ་ལ་བརྟེན་ནས་ཕུང་བོ་ལས་ངོ་བོ་ཐ་དད་པའི་སེམས་
ཅན་མེད་པར་ངེས་པའི་སྒོ་ནས་སེམས་ཅན་ཕུང་སོགས་ཀྱི་ཆོས་ཙམ་ལ་བརྟེན་ནས་
བཏགས་པར་ཁོང་དུ་ཆུད་པའི་ཕྱིར། ཞེས་གསུངས། འོ་ན། སེམས་ཡིན་ན། ཕུང་

པོ་དང་ངོ་བོ་གཅིག་ཡིན་པས་ཁྱབ་བམ་ཞེ་ན། སེམས་ཅན་ཡིན་ན་རང་གི་ཕུང་པོ་དང་
ངོ་བོ་གཅིག་ཡིན་པས་ཁྱབ་པ་ལུང་དེའི་དོན་ཡིན་གྱི། སེམས་ཅན་ཡིན་ན་ཕུང་པོ་དང་ངོ་
བོ་གཅིག་པས་མ་ཁྱབ་སྟེ། ཕུང་པོའི་འབྲས་བུར་གྱུར་པའི་སེམས་ཅན་དེ་ཕུང་པོ་དང་ངོ་
བོ་གཅིག་མ་ཡིན་པའི་ཕྱིར་ཏེ། རྒྱུ་འབྲས་ངོ་བོ་གཅིག་ཏུ་ཁས་མི་ལེན་པའི་ཕྱིར། འོ་ན།
རྟག་གཅིག་རང་དབང་ཅན་གྱི་སེམས་ཅན་མེད་པར་ངེས་པ་དང་། ཕུང་པོ་ལས་ངོ་བོ་ཐ་
དད་པའི་སེམས་ཅན་མེད་པར་ངེས་པ། སེམས་ཅན་ཕུང་སོགས་ཀྱི་ཆོས་ཙམ་ལ་བརྟེན་
ནས་བཏགས་པ་ཁོང་དུ་ཆུད་པ་རྣམས་དུས་མཉམ་མམ་ཞེ་ན། མི་མཉམ་སྟེ། སེམས་
ཅན་མི་རྟག་པར་ཚད་མས་ངེས་པའི་ཚེ། རྟག་གཅིག་རང་དབང་ཅན་གྱི་སེམས་ཅན་
མེད་པར་ངེས་ཀྱང་། ཕུང་པོ་ལས་ངོ་བོ་ཐ་དད་པའི་སེམས་ཅན་མེད་པར་མ་ངེས་པའི་
ཕྱིར། དེར་ཐལ། ཕུང་པོ་ལས་ངོ་བོ་ཐ་དད་པའི་སེམས་ཅན་མེད་པར་ངེས་པ་ལ། དེ་
རང་སྐྱ་ཐུབ་པའི་རྫས་ཡོད་ཀྱིས་སྟོང་པར་རྟོགས་དགོས། སེམས་ཅན་ཕུང་སོགས་ཀྱི་
ཆོས་ཙམ་ལ་བརྟེན་ནས་བཏགས་པར་ཁོང་དུ་ཆུད་པ་ལ་སེམས་ཅན་བདེན་མེད་དུ་རྟོགས་
དགོས་པའི་ཕྱིར། དེ་ལྟར་ཁོང་དུ་ཆུད་པ་ལ་སེམས་ཅན་བཏགས་ཡོད་མིང་རྐྱང་ཙམ་དུ་
རྟོགས་དགོས་པའི་ཕྱིར། སྤྱི་དོན་དུ། བདག་མེད་ཕྲ་རགས་གང་ཡང་མ་རྟོགས་པའི་
གང་ཟག་གི་རྒྱུད་ལ་སྙིང་རྗེ་དང་པོ་ཁོ་ན་ཡོད་ཅེས་གསུངས། འོ་ན། སྙིང་རྗེ་གསུམ་
མེད་པར་ཐལ། སྙིང་རྗེ་དང་པོ་ཁོ་ན་ཡོད་པའི་ཕྱིར། མ་གྲུབ་ན། སྙིང་རྗེ་དང་པོ་ཁོ་ན་
ཆོས་ཅན། ཁྱོད་ཡོད་པར་ཐལ། ཁྱོད་བདག་མེད་ཕྲ་རགས་གང་ཡང་མ་རྟོགས་པའི་
གང་ཟག་གི་རྒྱུད་ལ་ཡོད་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། བདག་
མེད་ཕྲ་རགས་གང་ཡང་མ་རྟོགས་པའི་གང་ཟག་གི་རྒྱུད་ལ་ཁྱོད་ཡོད་པའི་ཕྱིར་ན་མ་ཁྱབ་
པོ། ཡང་སྙིང་རྗེ་ལ་སེམས་བྱུང་གིས་ཁྱབ་ཅེས། བློ་གླིང་དང་། བྱང་རྩེའི་དབུ་མར།
སྙིང་རྗེ་ལ་སེམས་བྱུང་གིས་ཁྱབ་པར་གསུངས་ཤིང་། སྒོ་མང་དབུ་མར། ཕུང་པོ་ལྔའི་
རབ་བྱེད་ལས། རྣམ་པར་མི་འཚེ་བ་གང་ཞེ་ན། རྣམ་པར་འཚེ་བའི་གཉེན་པོའི་སྙིང་
རྗེའོ།། ཞེས་པའི་ལུང་འདི་ལ་བརྟེན་ནས། སྙིང་རྗེ་ཡིན་ན། རྣམ་པར་མི་འཚེ་བའི་བློ་
ཡིན་པས་ཁྱབ་པར་གསུངས་པས། སྙིང་རྗེ་ལ་སེམས་བྱུང་གིས་ཁྱབ་པ་འདྲ་ཡང་། རྗེ་
བསྟན་དར་བའི་དབུ་མར། སྙིང་རྗེ་ལ་སེམས་བྱུང་གིས་ཁྱབ་ཟེར་ན། བྱམས་པ་ལ་

སེམས་བྱུང་གིས་ཁྱབ་པར་ཐལ དམ་བཅའ་འཐད་པའི་ཕྱིར ། འདོད་མི་ནུས་ཏེ། །
དེ་དང་སེམས་ཀྱི་གཞི་མཐུན་ཡོད་པའི་ཕྱིར། ཀུན་བཏུས་ལས། བྱམས་པ་གང་ཞེ་ན།
བསམ་གཏན་ལ་བརྟེན་ནས་སེམས་ཅན་ཐམས་ཅད་བདེ་བ་དང་ལྡན་པར་ཤོག་ཅིག་ཅེས་
པའི་བསམ་པའི་གནས་པ་ཡང་དག་པར་འབྱོར་པའི་ཏིང་ངེ་འཛིན་དང་ཤེས་རབ་གང་
ཡིན་པ་དང་། དེ་དག་དང་མཚུངས་པར་ལྡན་པ་སེམས་དང་སེམས་ལས་བྱུང་བའི་ཆོས་
རྣམས་སོ།། ཞེས་གསུངས་པའི་ཕྱིར། ཞེས་པའི་ལུང་དྲངས་འདུག་ཀྱང་རང་ལུགས་
མང་བའི་རྗེས་སུ་འབྲང་ངོ་། ཁ་ཅིག སྙིང་རྗེ་དང་པོ་ཡིན་ན། མི་རྟག་པ་དང་བདེན་
མེད་གང་གིས་ཀྱང་ཁྱད་པར་དུ་མ་བྱས་པའི་སེམས་ཅན་ལ་དམིགས་པའི་སྙིང་རྗེ་ཡིན་མི་
དགོས་ཏེ། མི་རྟག་པས་ཁྱད་པར་དུ་བྱས་པའི་སེམས་ཅན་ལ་དམིགས་པའི་སྙིང་རྗེ་དང་
པོ་ཡོད་པའི་ཕྱིར། དེར་ཐལ། མི་རྟག་པས་ཁྱད་པར་དུ་བྱས་པའི་སེམས་ཅན་ཙམ་ལ་
དམིགས་པའི་སྙིང་རྗེ་ཡོད་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། སེམས་ཅན་
བདེན་མེད་དུ་མ་རྟོགས་པའི་གང་ཟག་གི་རྒྱུད་ལ་དེ་ཡོད་པའི་ཕྱིར་དང་། མི་རྟག་པས་
ཁྱད་པར་དུ་བྱས་པའི་སེམས་ཅན་ཙམ་ལ་དམིགས་པའི་སྙིང་རྗེ་ཡིན་ན། སེམས་ཅན་
ཙམ་ལ་དམིགས་པའི་སྙིང་རྗེ་ཡིན་མི་དགོས་པའི་ཕྱིར། བྱས་པ་ལ་ཁོ་ན་རེ། བདེན་མེད་
ཀྱིས་ཁྱད་པར་དུ་བྱས་པའི་སེམས་ཅན་ཙམ་ལ་དམིགས་པའི་སྙིང་རྗེ་ཡོད་པར་ཐལ། མི་
རྟག་པས་ཁྱད་པར་དུ་བྱས་པའི་སེམས་ཅན་ཙམ་ལ་དམིགས་པའི་སྙིང་རྗེ་ཡོད་པའི་ཕྱིར་
ན་མ་ཁྱབ། འདོད་མི་ནུས་ཏེ། བདེན་མེད་ཀྱིས་ཁྱད་པར་དུ་བྱས་པའི་སེམས་ཅན་ལ་
དམིགས་པའི་སྙིང་རྗེ་ཡིན་ན། མི་རྟག་པའི་ཁྱད་པར་དུ་བྱས་པའི་སེམས་ཅན་ལ་
དམིགས་པའི་སྙིང་རྗེ་ཡིན་དགོས་པའི་ཕྱིར། བྱས་པ་ཁོ་ན་རེ། སེམས་ཅན་བདེན་མེད་
དུ་རྟོགས་པའི་བློ་མངོན་གྱུར་པ་རྒྱུད་ལ་ལྡན་པའི་གང་ཟག་ཡིན་ན། དེ་མི་རྟག་པར་
རྟོགས་པའི་ཤེས་རབ་དང༌། སྙིང་རྗེ་གཉིས་ཀ་མངོན་གྱུར་དུ་རྒྱུད་ལ་ལྡན་པའི་གང་ཟག་
ཡིན་དགོས་པར་ཐལ། འདོད་པའི་ཕྱིར་ན་མ་ཁྱབ། འདོད་མི་ནུས་ཏེ། སེམས་ཅན་
བདེན་མེད་དུ་རྟོགས་པའི་བློ་མངོན་གྱུར་པའི་རྒྱུད་ལྡན་གྱི་གང་ཟག་དང་། དེ་མི་རྟག་
པར་རྟོགས་པའི་བློ་མངོན་གྱུར་པ་རྒྱུད་ལྡན་གྱི་གང་ཟག་གཉིས་ལ་མུ་བཞི་ཡོད་པ་གང་
ཞིག དེ་དང་སྙིང་རྗེ་མངོན་གྱུར་དུ་རྒྱུད་ལྡན་གྱི་གང་ཟག་གཉིས་ལ་ཡང་མུ་བཞི་སྲིད་

པའི་ཕྱིར། མུ་བཞི་ཚན་པ་གཉིས་ཀ་ལ། གཉིས་མིན་གྱི་མུ་ནི། བྱང་སེམས་ཀྱི་དབང་
དུ་བྱས་ན། བདག་མེད་རགས་པ་དང་ཐུན་མོང་བའི་འགོག་པ་ལ་མཉམ་པར་བཞག་
པའི་བྱང་སེམས་ལྟ་བུའོ།། བྱས་པ་ལ་ཡང་ཁོ་ན་རེ། དེ་མི་འཐད་པར་ཐལ། གང་ཟག་
གི་བདག་མེད་རགས་པ་ལ་མཉམ་པར་བཞག་པའི་བྱང་སེམས་ཡིན་ན། སེམས་ཅན་མི་
རྟག་པར་རྟོགས་པའི་བློ་མངོན་གྱུར་བ་རྒྱུད་ལྡན་གྱི་གང་ཟག་ཡིན་དགོས་པའི་ཕྱིར།
དེར་ཐལ། གང་ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་པར་རྟོགས་པའི་བློས་དངོས་
སུ་ཟིན་པའི་སྙིང་རྗེ་ཡིན་ན། སེམས་ཅན་མི་རྟག་པར་རྟོག་པའི་བློས་དངོས་སུ་ཟིན་པའི་
སྙིང་རྗེ་ཡིན་དགོས་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། དེ་ལྟར་དུ། ཊཱིཀ་
ཆེན་དང་། རྗེ་དྲུང་དབུ་མར་གསལ་བར་གསུངས་པའི་ཕྱིར། སྙིང་རྗེ་དེ་དག་བསྐྱེད་
ཚུལ་ཡོད་དེ། དང་པོ་སེམས་ཅན་ལ་དམིགས་པའི་སྙིང་རྗེ་ནི།། སེམས་ཅན་རྣམས་
འཁོར་བར་འཁོར་ཚུལ་དང་སྡུག་བསྔལ་གྱིས་མནར་ཚུལ་ཡང་དང་ཡང་དུ་བསྒོམ་པ་ལ་
བརྟེན་ནས་བསྐྱེད། ཆོས་ལ་དམིགས་པའི་སྙིང་རྗེ་ནི། སྐད་ཅིག་རེ་རེ་ལ་འཇིག་པའི་མི་
རྟག་པ་དང་། འཆི་བ་མི་རྟག་པ་སོགས་རགས་པའི་མི་རྟག་པ་བསྒོམ་པ་སྔོན་དུ་བཏང་
ཏེ། མི་རྟག་པ་མ་རྟོགས་པའི་སེམས་ཅན་རྣམས་ལ་དམིགས་ནས། འདི་དག་མི་རྟག་པ་
བཞིན་དུ་རྟག་པར་བཟུང་བའི་དབང་གིས་སྡུག་བསྔལ་གྱིས་མནར་ཚུལ་ཡང་དང་ཡང་དུ་
བསྒོམ་པ་ལ་བརྟེན་ནས་བསྐྱེད། དམིགས་མེད་ལ་དམིགས་པའི་སྙིང་རྗེ་ཡང་། སེམས་
ཅན་བདེན་མེད་དུ་རྟོགས་པའི་བློ་རང་རྒྱུད་ལ་བསྐྱེད་པ་སྔོན་དུ་བཏང་ཏེ། བདེན་མེད་
མ་རྟོགས་པའི་སེམས་ཅན་རྣམས་ལ་དམིགས་ནས། འདི་དག་བདེན་པར་མེད་བཞིན་དུ་
བདེན་པའི་བཟུང་པའི་དབང་གིས་སྡུག་བསྔལ་གྱིས་མནར་ཚུལ་ཡང་དང་ཡང་དུ་བསྒོམ་
པ་ལ་བརྟེན་ནས་བསྐྱེད་པའི་ཕྱིར། སྤྱིར་སྙིང་རྗེ་བསྐྱེད་ཚུལ་ནི། ཐོག་མར་སེམས་ཅན་
ཐམས་ཅད་ལ་ཆགས་སྡང་དང་བྲལ་བའི་བཏང་སྙོམས་སྐྱེ་དགོས་ཤིང་། དེ་འདྲའི་
བཏང་སྙོམས་ལ་བཏང་སྙོམས་ཚད་མེད་ཡིན་མིན་གཉིས་ཡོད། བཏང་སྙོམས་ལས་མར་
ཤེས་བསྐྱེད། དེ་ལས་དྲིན་དྲན། དེ་ལས་དྲིན་བཟོ། དེ་ལས་ཡིད་འོང་། དེ་ལས་སྙིང་
རྗེ་སྐྱེ་བའི་ཕྱིར། ཐེག་དམན་དགྲ་བཅོམ་པས། བཏང་སྙོམས་ནས་ཡིད་འོང་གི་བར་
རང་རྒྱུད་ལ་སྐྱེས་ནས་དེ་རྗེས་སྙིང་རྗེ་ཆེན་པོ་ཐོབ་དགོས་སོ།། ཡིད་འོང་གི་བྱམས་པ་ནི།

རྒྱུ་འབྲས་བདུན་གྱི་ནང་ཚན་གྱི་བྱམས་པ་དང་། སེམས་ཅན་གཅེས་ལ་ཕངས་པའི་རྣམ་
པ་ཅན་གྱི་བྱམས་པ་ཡིན་ཡང་། བདེ་བ་དང་འཕྲད་འདོད་ཀྱི་བྱམས་པ་ཆེན་པོ་མ་ཡིན་
ཏེ། དེ་ཡིན་ན་བདེ་བ་དང་འཕྲད་འདོད་ཀྱི་བྱམས་པ་དང་། སྡུག་བསྔལ་དང་བྲལ་
འདོད་ཀྱི་སྙིང་རྗེ་ལ། རྒྱུ་འབྲས་ཀྱི་ངེས་པ་ཡོད་དགོས་པ་ལས་དེ་མེད་པ་ལམ་རིམ་གྱི་
གཞུང་ཚད་མའི་དགོངས་པ་ཡིན་པའི་ཕྱིར། དེ་དེ་ཡིན་ན་བློ་གཅིག་ལ་འཛིན་སྟངས་མི་
མཐུན་པ་གཉིས་ཡོད་དགོས་པ་ལས་དེ་མེད་པའི་ཕྱིར་དང༌། བློ་གླིང་དབུ་མ་དང༌།
སྐེད་ཚང་ལམ་རིམ་དུ་ཡང་དེ་ཙམ་ལ་བདེ་བ་དང་འཕྲད་འདོད་ཀྱི་བྱམས་པ་མེད་པའི་
སྒྲུབ་བྱེད་གསལ་བར་འཁོད་འདུག་པའི་ཕྱིར། འོན་ཀྱང་ཕར་ཕྱིན་གྱི་སྤྱི་དོན་དུ། ཡིད་
འོང་བྱམས་པ་ནི། སེམས་ཅན་བདེ་བ་དང་འཕྲད་ན་དང་འཕྲད་པར་གྱུར་ཅིག
འཕྲད་པར་བྱའོ་སྙམ་དུ་སྒོམ་པའོ།། ཞེས་གསུངས་པའི་དགོངས་པ་བཙལ་དགོས་སོ།།
ཉན་རང་ལ་བདེ་བ་དང་འཕྲད་འདོད་ཀྱི་བྱམས་པ་དང་། སྡུག་བསྔལ་དང་བྲལ་འདོད་
ཀྱི་སྙིང་རྗེ་ཡོད་པར་མ་ཟད། སྙིང་དུ་སྡུག་པའི་བུ་སྡུག་བསྔལ་གྱིས་མནར་བ་མ་དེ་སྙིང་
རྗེ་ཇི་ཙམ་སྐྱེ་བའི་ཚོད་ཙམ་གྱི་སྙིང་རྗེ་རང་གི་ངང་གིས་སྐྱེ་བ་ཡོད་ཀྱང་། ལམ་རིམ་ལས།
དེ་འདྲའི་སྙིང་རྗེ་རང་གི་ངང་གིས་སྐྱེ་བ་ལ་སྙིང་རྗེ་ཆེན་པོ་ཐོབ་དགོས་པར་གསུངས་པ་ནི།
དེ་འདྲའི་སྙིང་རྗེ་ཤས་མི་བཟོད་པ་རང་གི་ངང་གིས་སྐྱེ་བ་ལ་སྙིང་རྗེ་ཆེན་པོ་ཐོབ་དགོས་ཞེ་
པའི་དོན་ཡིན་ཏེ། བྱང་སེམས་ཀྱི་སྙིང་རྗེ་དང༌། ཉན་རང་གི་སྙིང་རྗེ་གཉིས་ལ་ཤ་ལ་མེ་
ཤོར་བ་དང་ལྤགས་པ་མེ་ཤོར་བ་ལྟ་བུའི་མི་བཟོད་པ་སྐྱེ་བ་ཤས་ཆེ་ཆུང་གི་ཁྱབ་པར་ཡོད་
པར་གསུངས་པའི་ཕྱིར་བདེ་བ་དང་འཕྲད་འདོད་ཀྱི་བྱམས་པ་དང་། སྡུག་བསྔལ་དང་
བྲལ་འདོད་ཀྱི་སྙིང་རྗེ་ལ་རྒྱུ་འབྲས་ངེས་པ་མེད་པར་གསུངས་པས། དེ་འདྲའི་བྱམས་པ་
ཆེན་པོ་དང་། སྙིང་རྗེ་ཆེན་པོ་གཉིས་ལ་ཡང་རྒྱུ་འབྲས་ངེས་པ་མེད་དོ།། མདོ་སྡེ་རྒྱན་
དང་། ལམ་རིམ་གྱི་གཞུང་རྣམས་ལས། སྙིང་རྗེ་ཆེན་པོ་སྐྱེས་པ་ན་ཐེག་ཆེན་གྱི་རིགས་
སད་པར་འཇོག་ཅེས་གསུངས་པ་ནི་མཚོན་པ་ཙམ་སྟེ། དེའི་སྔ་རོལ་ཏུ་བྱམས་པ་ཆེན་པོ་
སྐྱེས་ན་ཡང་ཐེག་ཆེན་གྱི་རིགས་སད་པར་འཇོག་དགོས་པའི་ཕྱིར། བྱམས་པ་ཆེན་པོ་ལ་
སེམས་ཅན་བདེ་བ་དང་འཕྲད་ན་ཅི་མ་རུང་། འཕྲད་པར་གྱུར་ཅིག འཕྲད་པར་བྱའོ་
སྙམ་པ་དང་གསུམ་ཡོད་དེ། གཞན་དོན་དོན་གཉིར་གྱི་བྱམས་པ་ལ་དེ་གསུམ་དུ་ཡོད་

པར་ལམ་རིམ་ལས་གསུངས་བ་གང་ཞིག དེ་འདྲའི་བྱམས་པ་ལ་བྱམས་པ་ཆེན་པོ་ལས་
གཞན་མེད་པའི་ཕྱིར། དེ་གསུམ་གྱི་དང་པོ་གཉིས་སེམས་ཅན་བདེ་བ་འཕྲད་པར་
བདག་གིས་བྱའོ།། སྙམ་པའི་བློ་མ་ཡིན་ཀྱང་། སེམས་ཅན་ལ་བདེ་བ་སྒྲུབ་པ་ཁུར་དུ་
འཁྱེར་བའི་བློ་ཡིན་ཏེ། དེ་མ་ཡིན་ན། ཕར་ཕྱིན་གྱི་སྤྱི་དོན་ལས། དོན་གཉིས་གང་
རུང་ཁུར་དུ་ཁྱེར་པའི་ལམ་ཞུགས་ཀྱི་མངོན་རྟོགས། ཐེག་པའི་མཚན་ཉིད་དུ་གསུངས་
པ་དང་མི་མཐུན་པའི་སྐྱོན་དུ་འགྱུར་བའི་ཕྱིར། ཕྱི་མ་དེ་སེམས་ཅན་བདེ་བ་དང་འཕྲད་
པར་བདག་གིས་བྱའོ་སྙམ་པའི་བྱམས་པ་ཡིན་པས་བྱམས་པ་ལྷག་བསམ་ཞེས་བྱའོ།།
སྦྱོར་ཚུལ་འདི་དག་ནི་སྙིང་རྗེ་ཆེན་པོ་ལའང་རིགས་འགྲེའོ།། ཁྱད་པར་དུ་སྙིང་རྗེ་ཆེན་པོ་
ཡིན་ན། སེམས་ཅན་སྡུག་བསྔལ་ལས་སྐྱོབ་འདོད་ཀྱི་སྙིང་རྗེ་ཡིན་པས་ཁྱབ་སྟེ། ཊཱིཀ་
ཆེན་ལས། འདིའི་སྙིང་རྗེ་ནི་དམིགས་པ་གསུམ་པོ་གང་ལ་དམིགས་ཀྱང་། སེམས་ཅན་
སྡུག་བསྔལ་ལས་སྐྱོབ་པར་འདོད་པའི་རྣམ་པ་ཅན་ཡིན་པས། ཉན་རང་གི་སྙིང་རྗེ་དང་
ཁྱད་པར་ཤིན་ཏུ་ཆེའོ།། ཞེས་གསུངས་ཤིང་། རང་གཞན་གྱི་ཡིག་ཆ་ཕལ་ཆེར་ལས་
ཀྱང་། སྐབས་འདིའི་སྙིང་རྗེ་ལ་སྡུག་བསྔལ་ལས་སྐྱོབ་འདོད་ཀྱི་སྙིང་རྗེ་ཁྱབ་པར་
གསུངས་པའི་ཕྱིར། དེ་འདྲའི་བྱམས་པ་ལྷག་བསམ་དང་། སྙིང་རྗེ་ལྷག་བསམ་གཉིས་
ལའང་རྒྱུ་འབྲས་ཀྱི་ངེས་པ་མེད་དོ།། བྱམས་པ་ལྷག་བསམ་དང་སྙིང་རྗེ་ལྷ་བསམ་གྱི་
གཞན་གྱི་དོན་མ་ལུས་པ་ཁུར་དུ་འཁྱེར་བའི་དྲུག་པ་ལྷག་བསམ་འདྲེན་པས། དེ་གཉིས་
ལྷག་བསམ་ཡིན་ཀྱང་དྲུག་པ་ལྷག་བསམ་རྣམ་དག་ནི་མིན་ནོ།། གལ་ཏེ་སྐབས་འདིར་
སེམས་ཅན་བདེ་བ་ལ་འགོད་པར་བྱའོ་སྙམ་པའི་བློ་གསར་དུ་སྐྱེས་དགོས་ན། དྲིན་
བཟོའི་སྐབས་སུ་སེམས་ཅན་རྣམས་ཐར་པའི་བདེ་བ་ལ་འགོད་པར་བྱའོ་སྙམ་པའི་བློ་སྐྱེ་
དགོས་པར་གསུངས་པ་དང་ཟློས་སུ་འགྱུར་རོ་སྙམ་ན་མི་འགྱུར་ཏེ། དྲིན་བཟོའི་སྐབས་
ཀྱི་བློ་དེ་ཐར་པའི་བདེ་བ་ལ་འགོད་བློ་རྗེས་མཐུན་པ་ཡིན་ལ། སྐབས་འདིའི་བློ་ནི་ཐར་
པའི་བདེ་བ་ལ་འགོད་བློ་མཚན་ཉིད་པ་ཡིན་པའི་ཕྱིར། འོ་ན། སེམས་ཅན་སྡུག་བསྔལ་
གྱིས་མནར་ཚུལ་བསྒོམ་པ་ཙམ་གྱིས་སྙིང་རྗེ་ཆེན་པོ་འདྲེན་ནུས་སམ་ཞེ་ན་མི་ནུས་ཏེ།
སྔར་བཤད་པ་ལྟར་དེའི་སྟེང་དུ་སེམས་ཅན་ལ་དམིགས་པའི་ཡིད་འོང་གི་བློ་བསྒོམ་དགོས་
པའི་ཕྱིར། དེ་ལྟར་བསྒོམ་དགོས་ཀྱང་། དེ་ལྟ་རང་རེ་ལ་དགྲ་སྣང་པའི་སེམས་ཅན་སྡུག་

བསྔལ་གྱིས་གཟིར་བ་མཐོང་ན། མི་བཟོད་པ་མེད་པའི་སྟེང་དུ་དགའ་བའི་བློ་སྐྱེ་བ་ནི་ཞེ་
སྡང་གི་དབང་གིས་ཡིད་འོང་མེད་པས་ལན་ལ། གཉེན་གྱུར་བའི་སེམས་ཅན་སྡུག་
བསྔལ་གྱིས་གཟིར་པ་མཐོང་བ་ན། མི་བཟོད་པ་ཤུགས་དྲག་པོ་སྐྱེ་བ་ནི་ཆགས་པའི་
དབང་གིས་ཡིད་དུ་འོང་བས་ཡིན་ལ། བར་མའི་སེམས་ཅན་སྡུག་བསྔལ་གྱི་གཟིར་བ་
མཐོང་ན། ཕལ་ཆེར་ཡལ་བར་འདོར་བའི་བློ་སྐྱེ་བ་ནི། ཡིད་དུ་འོང་མི་འོང་གང་ཡང་
མེད་པས་ལན་འདུག སེམས་ཅན་ཐམས་ཅད་ལ་དམིགས་པའི་ཡིད་འོང་འདི་སྐྱེ་དཀའ་
བར་འདུག་པས་དེ་སྐྱེ་བའི་ཐབས་ལ་འབད་དགོས། འབད་ཚུལ་ཇི་ལྟར་ཡིན་ཞེ་ན།
སེམས་ཅན་ཐམས་ཅད་སྐྱེ་ཤི་འཕོས་པས་ངོ་མ་ཤེས་པ་མ་གཏོགས། དོན་ལ་འཁོར་བ་
ཐོག་མ་མེད་པ་ནས་རང་གི་མར་མ་གྱུར་བ་མེད་ཅིང་། མར་གྱུར་བ་ཡང་གྲངས་ཀྱིས་མི་
ཆོད། ད་ལྟར་རང་གིས་དགྲར་སྣང་བའི་སེམས་ཅན་གཅིག་གིས་ཐོག་མ་མེད་པ་ནས་
རང་གི་མ་བྱས་རེས་ཀྱི་ཁྲག་གི་ཐིགས་པ་བསགས་ན་ཡང་སྟོང་གསུམ་འཇིག་རྟེན་གྱི་
ཁམས་སུ་མི་ཤོང་པ་དང༌། རུས་པ་ཡུངས་ཀར་ཙམ་ཞིག་བསགས་ན་ཡང་སྲིད་རྩེ་ལས་
ཀྱང་མཐོ་བར་འགྱུར་ཚོད་ཀྱི་ཚུལ་བསམ་པའི་སྒོ་ནས་ཡིད་འོང་བསྐྱེད་དགོས། ཡིད་
འོང་བསྐྱེད་ཚུལ་ལ། མར་ཤེས། དྲིན་དྲན་དང་། དྲིན་བཟོ་སྒོམ་པ་ལ་བརྟེན་ནས་
སྐྱེས་ཚུལ་གཅིག་དང་། རང་གཅེས་འཛིན་ལ་དགྲར་ལྟོས་ཤིང་རང་དཔེ་གཞན་ལ་
བགབ་སྟེ། བདག་གཞན་མཉམ་རྗེའི་སྒོ་ནས་ཡིད་འོང་བ་སྐྱེད་ཚུལ་དང་གཉིས་ཡོད་
པའི་ཕྱིར། གཞན་ཡང་ཚེ་འདིའི་དགྲར་སྣང་བའི་སེམས་ཅན་དེས་ཀྱང་། ཐོག་མ་མེད་
པ་ནས་རང་ལ་ཕན་བཏགས་པ་ཡང་གྲངས་ཀྱིས་མི་ཆོད། ཚེ་འདིའི་གཉེན་དུ་གྱུར་པ་
དེས་ཀྱང་ཐོག་མ་མེད་པ་ནས་རང་ལ་གནོད་པ་བྱས་པ་ཡང་གྲངས་ཀྱིས་མི་ཆོད་པས།
དགྲ་ཡིན་ན། ཡིན་མཉམ་དང་། གཉེན་ཡིན་ན་ཡིན་མཉམ་དུ་སོང་པས་ཆགས་སྡང་སྐྱེ་
དོན་མེད་ལ། དེ་བཞིན་དུ་སེམས་ཅན་རྣམས་ཚེ་འདིར་ས་ཕྱོགས་སོ་སོར་སྐྱེས་ཀྱང་དོན་
ལ་སེམས་ཅན་རེ་རེས་ས་ཕྱོགས་འདིར་སྐྱེ་བ་མ་བླངས་བྱ་བའི་ས་ཕྱོགས་ནི་རྒྱ་ཁབ་ཀྱི་རྩེ་མོ་
ཙམ་ཡང་རྙེད་རྒྱུ་མེད་པས་སེམས་ཅན་འདི་ས་ཕྱོགས་དང་ཡུལ་ཕྱོགས་འདིར་སྐྱེས་པའི་མི་
ཡིན་སྙམ་སྟེ། དགའ་ཞིང་ཡིད་དུ་འོང་བའི་བློ་སྐྱེ་བ་དང་། སེམས་ཅན་འདི་ས་ཕྱོགས་
དང་ཡུལ་ཕྱོགས་གཞན་དུ་སྐྱེས་པའི་མི་ཡིན་སྙམ་སྟེ། ཕྱོགས་རིས་ཀྱིས་ཡིད་དུ་མི་འོང་

བའི་བློ་སྐྱེ་བ་ཡང་མི་རིགས་སོ། རྒྱ་བོད་ལྟ་བུ་ལ་མཚོན་ན་ཡང་། རྒྱུ་རྣམས་ནས་བོད་
ཡུལ་དུ་སྐྱེས་ཤིང་། བོད་ཀྱི་ལུས་ཆས་བཟུང་སྟེ། བོད་སྐད་འདོན་པ་རྣམས་ལ་འདི་རྒྱུ་
ཡིན་སྙམ་ནས་ཡིད་དུ་མི་འོང་བའི་བློ་སྐྱེ་བ་དང་། བོད་རྣམས་ནས་ཀྱང་རྒྱ་ཡུལ་དུ་སྐྱེས་
ཤིང་རྒྱའི་ལུས་ཆས་བཟུང་སྟེ་རྒྱ་སྐད་འདོན་པ་རྣམས་ལ་འདི་རྒྱ་ཡིན་སྙམ་ནས་ཡིད་དུ་མི་
འོང་བའི་བློ་སྐྱེ་བ་ཡང་ཤིན་ཏུ་མི་རིགས་ཏེ། རྒྱ་ཡུལ་དུ་སྐྱེས་ཤིང་རྒྱའི་ལུས་ཆས་བཟུང་
སྟེ། རྒྱ་སྐད་སྨྲ་བའི་ཁྲོད་དུ་ཡང་བོད་ཀྱི་རུས་ནས་ཆད་པ་ཤིན་ཏུ་མང་བར་ཡོད་པ་དེ་
དག་ལ། སྐྱེ་ཡུལ་དང༌། ཆ་ལུགས་དང་། སྐད་འདོན་ཚུལ་གྱི་དབང་གིས་རྒྱ་མི་ཡིན་
ཞེས་ཐ་སྙད་བྱས་པ་ཙམ་ལས་དོན་ལ་བོད་མི་ཡིན་ཅིང་། བོད་ཡུལ་དུ་སྐྱེས་ཤིང་བོད་ཀྱི་
ལུས་ཆས་བཟུང་སྟེ། བོད་སྐད་སྨྲ་བའི་ཁྲོད་དུ་ཡང་རྒྱའི་རུས་ནས། ཆད་པ་ཤིན་ཏུ་མང་
བར་ཡོད་པས། དེ་དག་ལ་ཡང་སྐྱེས་ཡུལ་དང་། ཆ་ལུགས་དང་། སྐད་འདོན་ཚུལ་གྱི་
དབང་གིས་བོད་མི་ཡིན་ཞེས་ཐ་སྙད་བྱས་པ་ཙམ་ལས་དོན་ལ་རྒྱ་མི་ཡིན་ཏེ། རྒྱ་བོད་ཀྱི་
ཁྱད་པར་ཐོག་མའི་རུས་ཀྱི་སྒོ་ནས་འབྱེད་པ་ལས། སྐྱེས་ཡུལ་དང་ཆ་ལུགས་དང་སྐད་ཀྱི་
སྒོ་ནས་འབྱེད་པ་མ་ཡིན་ཏེ། རྗེ་བདག་ཉིད་ཆེན་པོས། ཕ་རྒྱ་ལས་བུ་བོད་མི་འབྱུང་
བར་གསུངས་པས་ཀྱང་རྒྱ་བོད་ཀྱི་དབྱེ་བ་རུས་ཀྱིས་འབྱེད་དགོས་པར་ཐོན་འདུག་པ་གང་
ཞིག རུས་གང་ཡིན་ནི་མངོན་ཤེས་ཅན་མ་གཏོགས་ཤེས་པར་དཀའ་ཞིང་། རང་གིས་
ཀྱང་རུས་རྒྱུད་དེར་སྐྱེ་བ་བླངས་པ་ལ་གྲངས་དང་མཐའ་མེད་བའི་ཕྱིར། དེས་ན་སེམས་
ཅན་ཐམས་ཅད་རང་དང་ཚེ་འདིའི་མ་བཞིན་ཤེས་རྒྱུད་ཐ་དད་ཙམ་མ་གཏོགས། དོན་
ལ་མ་བུར་གྱུར་རེས་དང་། སྡོད་སྤོ་རེས། ཆ་ལུགས་འགྱུར་རེས། མིང་བརྗེ་རེས་ཡིན་
བས་ཚང་མ་ལ་ཡིད་འོང་གི་བློ་བསྐྱེད་དགོས་སོ།། སེམས་ཅན་ཐམས་ཅད་མིང་བརྗེ་རེས་
ཡིན་ཏེ། བཀྲ་ཤེས་ཕུན་ཚོགས་ཞེས་པའི་མིང་ཐོགས་མ་མྱོང་བའི་སེམས་ཅན་མེད་པའི་
ཕྱིར་ཏེ། འཁོར་བ་ལ་ཐོག་མཐའ་མེད་པའི་ཕྱིར། མདོར་ན་སེམས་ཅན་ཐམས་ཅད་ལ་
ཕྱོགས་རིས་མེད་པར་ཡིད་འོང་གི་བློ་བསྒོམ་པ་འདི་ཉམས་ལེན་གྱི་སྙིང་པོར་འདུག་པས་
རང་གཞན་ཚང་མས་ངེས་ནས། སེམས་ཅན་བདེ་བ་དང་བདེ་བའི་རྒྱུ་དང་ལྡན་པར་
གྱུར་ཅིག ཅེས་བརྗོད་པ་ཙམ་མ་ཡིན་བར་རྐྱེན་ངན་ཇི་འདྲ་ཞིག་ལ་ཐུག་ཀྱང་ཚིག་
འདིའི་དོན་མ་བརྗེད་པར་ཡིད་ལ་བཅངས་དགོས་སོ།། འོ་ན། དྲིན་བཟོ་བྱ་ཚུལ་དེ་ཇི་

ལྟར་ཡིན་ཞེ་ན། རང་གི་ཚེ་འདིའི་ཕ་མ་ལྟ་བུ་ཡིན་ན་ཡང་། དེ་ལ་ཇ་བསུན་མར་བསུན་
ལ་སོགས་པའི་ཟང་ཟིང་གི་སྒོ་ནས་དྲིན་བཟོ་བ་ནི་འཇིག་རྟེན་ཁྱིམ་པ་རང་ག་པའི་ཚུལ་
ལུགས་ཡིན་པས། རང་ཅག་རབ་ཏུ་བྱུང་བ་རྣམས་ཀྱིས་ནི། དེ་ལྟ་བུའི་དྲིན་བཟོ་བྱ་མི་
རིགས་ཏེ་དེ་ལྟར་བྱས་ན་དངོས་བོ་དེ་རབ་ཏུ་བྱུང་བའི་དཀོར་ཟས་ཡིན་པས་ཕ་མ་སོགས་
ལ་གནོད་ཚབས་ཤིན་ཏུ་ཆེ་བའི་ཕྱིར། འོ་ན། ཇི་ལྟར་བྱ་ཞེ་ན། ཕ་མ་དེ་དག་འཁོར་བ་
དང་ངན་སོང་གི་སྡུག་བསྔལ་ལས་བསྒྲལ་ཏེ། མངོན་མཐོ་དང་ངེས་ལེགས་ཀྱི་ལམ་ལ་
འགོད་ཐུབ་པ་ཞིག་བྱུང་ན་ཅི་མ་རུང་སྙམ་པའི་བསམ་པས་ཀུན་ནས་བླངས་ཏེ། སྡིག་པ་
མི་དགེ་བའི་ལས་རྣམས་སྤོང་ཅི་ཐུབ་དང་། སྦྱིན་སོགས་རྣམ་དཀར་གྱི་བྱ་བ་སྒྲུབ་པ་ལ་
སྤྲོ་བ་ཆེན་པོ་བསྐྱེད་དགོས་ཚུལ་གྱི་བསླབ་བྱ་དང་འབྲེལ་བའི་ཆོས་ཀྱིས་དྲིན་བཟོ་བྱ་བ་ནི་
གནད་ཀྱི་དམ་པའོ།། མདོར་ན་བྱམས་པ་སྙིང་རྗེ་བྱང་ཆུབ་ཀྱི་སེམས་ལ་སོགས་པ་འདི་
དག་སྐྱེས་བུ་ཆེན་པོའི་ལམ་གྱི་རིམ་པ་ཡིན་པས་འདི་དག་རྒྱུད་ལ་སྐྱེ་བ་ལ། སྔོན་དུ་སྐྱེས་
བུ་འབྲིང་གི་ལམ་ལ་བློ་སྦྱོང་དགོས། སྦྱོང་ཚུལ་ཡང་། འཁོར་བ་མཐའ་དག་སྡུག་བསྔལ་
གྱི་རང་བཞིན་དུ་ཤེས་ནས། དེ་ལས་ཐར་པའི་ཕྱིར་དུ་ལམ་བསླབ་པ་གསུམ་ལ་ཚུལ་
བཞིན་དུ་སློབ་དགོས་པ་ཡིན་ནོ།། དེ་ལྟར་སློབ་པ་ལ་སྔོན་དུ་སྐྱེས་བུ་ཆུང་ངུའི་ལམ་ལ་བློ་
སྦྱོང་དགོས། སྦྱོང་ཚུལ་ཡང་དགེ་བའི་བཤེས་གཉེན་བསམ་སྦྱོར་གཉིས་ཀྱིས་སྒོ་ནས་
ལེགས་པར་བསྟེན་པ་དང་། དལ་འབྱོར་དོན་ཆེ་རྙེད་དཀའ་བསམ་ནས་སྙིང་པོ་ལེན་
འདོད་ཀྱི་བློ་བརྟན་བོ་སྐྱེ་བ་དང་། འཆི་བ་མི་རྟག་པ་བསམ་པ་དང༌། ངན་འགྲོའི་སྡུག་
བསྔལ་གྱིས་འཇིགས་ནས་དཀོན་མཆོག་གསུམ་ལ་སྙིང་ནས་སྐྱབས་སུ་སོང་སྟེ། བསགས་
སྦྱངས་ལ་འབད་པ་དང༌། ལས་འབྲས་ལ་ཡིད་ཆེས་ཀྱི་དད་པ་སྐྱེས་ཏེ་དཀར་ནག་གི་ལས་
ལ་བླང་དོར་ཚུལ་བཞིན་དུ་བྱ་དགོས་པ་ཡིན་ནོ།། དེ་ལྟར་བྱ་བ་ལ་ཡང་། ཆོས་ཀྱི་རྩ་བ་
ཚེ་འདི་བློས་འཐོང་ཡིན། ཞེས་གསུངས་པ་ལྟར། ཚེ་འདིའི་ཕ་མས་མཚོན་པའི་གཉིན་
ཉེ་འབྲེལ་རྣམས་ལ་ཆགས་ཞེན་སྤོང་པ་དང་། རྒྱུ་ནོར་ལ་བསོག་འཇོག་དང་ཞེན་པ་མེད་
པར་དབེན་པའི་གནས་སུ་སྒྲུབ་པ་སྙིང་པོར་བྱས་ཏེ། མཐར་འཆི་བའི་ཚེ་རང་གི་རྐང་
རྗེས་ཙམ་ཡང་ལུས་རྒྱུ་མེད་པའི་བྱིའུ་རྡོ་ཐོག་ནས་འཕུར་བ་ལྟ་བུ་ཞིག་བྱེད་དགོས་པར་
གསུངས་སོ།། དེ་ལྟར་མ་ཡིན་པར་ཚེ་འདིའི་དགོས་པ་རྙེད་པ་དང་གྲགས་པ་སྒྲུབ་པ་

དང་། ཚེ་རིང་བ་དང་། ནད་གདོན་ཞི་བ་སོགས་ཚེ་འདི་ཁོ་ནའི་དོན་དུ་ཆོས་གང་བྱས་
ཐམས་ཅད་སྡིག་པ་མི་དགེ་བ་ཡིན་པར་བློ་སྦྱོང་སོགས་ལས་གསུངས་ཤིང་། བཀའ་
གདམས་གོང་མ་རྣམས་ཀྱི་གསུངས་སྒྲོས་ལས་ཀྱང་། ཀུན་དང་མཐུན་ན་ཆོས་མིན།
ཀུན་དང་མི་མཐུན་ན་ཆོས་ཡིན། ཞེས་གསུངས་པ་ཡང་། མི་ཀུན་དང་མཐུན་པ་འཇིག་
རྟེན་ཆོས་བརྒྱད་དང་འབྲེལ་བའི་ན་ཆོས་མ་ཡིན། མི་ཀུན་དང་མི་མཐུན་པ་འཇིག་རྟེན་
ཆོས་བརྒྱད་དང་བྲལ་བའི་ཆོས་དེ་ཆོས་ཡིན། ཞེས་པའི་དོན་ཡིན་པ་འདྲ་བས། དེ་ལྟར་
ན། ཆོས་རྣམ་དག་ཞིག་བྱེད་པ་ལ། འཇིག་རྟེན་ཕྱི་མ་ཕན་ཆད་ཀྱི་དོན་མ་གཏོགས།
གཞན་གང་ཡང་བསྒྲུབ་རྒྱུ་མེད་པ་ཞིག་བྱེད་དགོས་པ་འདྲའོ།། མདོར་ན། སྙིང་རྗེ་ཆེན་
པོ་ཐེག་པ་གསུམ་གྱི་ངེས་ལེགས་ཐམས་ཅད་ཀྱི་རྩ་བ་ཡིན། ཚེ་བློས་གཏོང་བ་ནི་སྙིང་རྗེ་
ཆེན་པོའི་ཡང་རྩ་བར་སོང་ལུགས་ཀྱིས། དེ་ཐམས་ཅད་ཀྱི་རྩ་བའི་ཡང་རྩ་བ་ཡིན་པས་
ཆོས་ཀྱི་དབུ་འདི་ནས་འཛུགས་དགོས་བ་ཡིན་ནོ།། དེ་ལྟར་བཙུགས་ནས་ལོ་ཤས་རིང་ཚེ་
བློས་ཐོང་ཁུལ་བྱས་ནས། མ་འཁྱོལ་བར་ཡང་འཇིག་རྟེན་གྱི་ལས་ལ་ཚུར་ལོག་པ་ནི་མི་
རིགས་པས། གནས་འཚོའི་བར་དུ་གནས་དགོས་པ་ཡིན་ནོ།། ཚེ་བློས་ཐོང་གི་ཆོས་འདི་
ཐོག་མར་ཅུང་དཀའ་བར་སྣང་ཡང་ལོ་རེ་བཞིན་རྒྱུན་བསྲིངས་ན་བློ་གོམས་པའི་རྗེས་སུ་
འགྲོ་བས། དཀའ་ཚེགས་མེད་པར་མ་ཟད་ང་ལས་བདེ་བ་དང་། སྐྱིད་པ་ཞིག་སུ་ཡོད་
སྙམ་པ་དང་། གཞན་གྱིས་ཟང་ཟིང་གི་གཡེང་བ་བྱེད་པར་མཐོང་ན་ཡང་འདི་དག་གིས་
སྙིང་པོ་མེད་པའི་དཀའ་བའི་ལས་འདི་འདྲ་བྱེད་པ་ལས། ཚེ་བློས་ཐོང་གི་ཆོས་ཤིག་མི་
བྱེད་པའང་། དེ་ལྟར་བྱས་ན་ལྟོ་གོས་ནི། བླ་མ་དཀོན་མཆོག་གིས་གནང་གྱིན་འདུག
ཕྱི་མའི་དོན་འགྲུབ་པ་དེས་ཁེ་བཟང་ལ་འཐོན་གྱིན་འདུག་ཀྱང་། དེ་འདྲ་ཡོད་པ་འདི་
ཚོས་མ་ཤེས་འདུག་པས་ཅི་རང་དྲག་སྙམ་པ་འོང་ཞེས་བླ་མའི་མན་ངག་ལས་གསུངས་སོ།།
རྒྱལ་བ་འབྲོམ་སྟོན་པས་མངོན་ཤེས་ཀྱིས་གཟིགས་པའི་ཚེ། བོད་ཁྲི་སྐོར་བཅུ་གསུམ་དུ་
མི་བྱེ་བ་བདུན་ཡོད་པའི་ནང་ན་ཆོས་ལ་སྤྱོད་པ་ཁྲི་ཕྲག་བཞི་དང་། དེའི་ནང་ན་ཡར་
འགྲོའི་ཆོས་ལ་སྦྱོར་པ་བཞི་བརྒྱ་ལས་མེད་པར་གསུངས་སོ།། དེ་དུས་དེ་ཙམ་ལས་མེད་ན་
དེང་སང་ནི་ཇི་འདྲ་ཞིག་ཏུ་སོང་ཡོད་པ་བླ་མ་དཀོན་མཆོག་རྣམས་ཀྱི་མཁྱེན་ནོ།། དེར་
མ་ཟད་རྒྱལ་པོ་གསེར་ཁྲི་བཞག་ནས་འགྲོ། ཕྱུགས་པོ་བང་མཛོད་བཞག་ནས་འགྲོ། མི་

ལྟོགས་པ་བླ་སློག་བཞག་ནས་འགྲོ། སྤྲང་པོ་བེར་ཀ་བཞག་ནས་འགྲོ། འགྲོ་ནི་ངན་སོང་
གསུམ་དུ་འགྲོ། ཀྱེ་ཧུད་ཆོས་ཤིག་མི་བྱེད་ནཨང་། ཞེས་གསུངས་པས། སྙིགས་དུས་
ཀྱིས་སེམས་ཅན་ཕལ་ཆེར་ངན་འགྲོར་ལྟུང་བའི་དུས་ངན་འདིར་བླ་མ་དཀོན་མཆོག་
རྣམས་ཀྱིས་སྐྱབས་ཏུ་གསོལ། ༈ བྱང་སེམས་འཕགས་པའི་སའི་རྣམ་
བཞག་གི་དོགས་གཅོད། སྤྱི་དོན་དུ། བྱང་སེམས་སོ་སྐྱེའི་ལམ་གྱི་རིམ་པ་རྣམས་
མཆོད་བརྗོད་ཀྱི་འོག་འདིར་མི་འཆད་པའི་རྒྱུ་མཚན་ཡོད་དེ། དེ་མཆོད་བརྗོད་ཀྱི་
སྐབས་སུ་བཤད་ཟིན་པའི་ཕྱིར། ཞེས་གསུངས་པ་ལ། ཁ་ཅིག དེ་མཆོད་བརྗོད་ཀྱི་
འོག་ཏུ་བཤད་པར་ཐལ། ཡིག་ཆར། རྒྱལ་བའི་སྲས་པོ་འདི་ཡི་སེམས་གང་འགྲོ་བ་
རྣམས།། ཞེས་སོགས་ཀྱི་སྐབས་སུ་བཤད་པ་གང་ཞིག དེ་འདྲའི་གཞུང་དེ་མཆོད་
བརྗོད་ཀྱི་འོག་གི་གཞུང་ཡིན་པའི་ཕྱིར། དང་པོ་གྲུབ་སྟེ། དེའི་སྐབས་སུ་དེ་ཉམས་སུ་
ལེན་ཚུལ་བཤད་པའི་ཕྱིར། མ་གྲུབ་ན། དེར་ཐལ། སྤྱི་དོན་རང་ལས། རྒྱལ་བའི་
སྲས་པོ་འདི་ཡི་སེམས་གང་འགྲོ་བ་རྣམས།། ཞེས་སོགས་ཀྱི་སྐབས་སུ། ལུགས་འདིའི་
ལམ་ཉམས་སུ་ལེན་ཚུལ་སྤྱིར་བསྟན་པ་དང་། བྱེ་བྲག་ཏུ་བྱང་སེམས་སོ་སྐྱེའི་སར་ཉམས་
སུ་ལེན་ཚུལ་བཤད་པ། ཞེས་སོགས་གསུངས་པའི་ཕྱིར་ན་མ་ཁྱབ་སྟེ། དེ་ལྟར་གསུངས་
པ་ནི། སྤྱི་དོན་རང་ལས། རྒྱལ་བའི་སྲས་བོ་ཞེས་སོགས་ཀྱི་དོན་འཆད་པའི་ཚེ། ས་
བཅད་གསུམ་བཀོད་ནས་བཤད་པ་ཡིན་གྱི། རྒྱལ་བའི་སྲས་པོ་ཞེས་སོགས་ཀྱི་གཞུང་
འདིས་ས་བཅད་གསུམ་བཀོད་ནས་བཤད་པའི་དོན་མ་ཡིན་པའི་ཕྱིར། འགྲེལ་བཤད་
མཁན་པོས་ཟག་པ་དམིགས་པ་དང་མཚུངས་ལྡན་གང་རུང་གི་སྒོ་ནས་རྒྱས་སུ་རུང་བ་
ཟག་བཅས་ཀྱི་དོན་དང་། དེ་ལྟར་རྒྱས་སུ་མི་རུང་བ་ཟག་མེད་ཀྱི་དོན་དུ་བཞག་པ་ལ།
ཊཱིཀ་ཆེན་དང་། རང་རེའི་ཡིག་ཆར། དེ་ལྟར་འདོད་པ་ནི། ལུགས་འདིའི་ཟག་མེད་
དུ་འཇོག་པའི་དོན་ཐུན་མོང་མ་ཡིན་པ་ཡོད་པ་མ་རྟོགས་པའི་སྐྱོན་འཇུག་ཚུལ་གསུངས་
པ་ཙམ་ལས། ཧ་ཅང་གསལ་བར་མ་གསུངས་ཤིང་། ཡིག་ཆ་གཞན་འགའ་ཞིག་ཏུ།
རྒྱལ་བ་ཤཱཀྱ་ཐུབ་པ་ཆོས་ཅན། ཟག་བཅས་ཡིན་པར་ཐལ། མཚན་ཉིད་དེའི་ཕྱིར།
དེར་ཐལ། ཟག་པ་དམིགས་པའི་སྒོ་ནས་རྒྱས་སུ་རུང་པའི་ཕྱིར། དེར་ཐལ། དེ་ལ་

དམིགས་ནས་གང་ཟག་གི་བདག་འཛིན་སྐྱེ་བ་ཡོད་པའི་ཕྱིར་ཏེ། དེ་ལ་དམིགས་ནས་
བདེན་འཛིན་སྐྱེ་བ་ཡོད་པའི་ཕྱིར། ཞེས་གསུངས་པའི་སྒྲུབ་བྱེད་ལ་དཔྱད་ན། སྟོང་
ཉིད་མངོན་སུམ་དུ་རྟོགས་པའི་ཡེ་ཤེས་ཆོས་ཅན། ཟག་པ་དམིགས་པ་དང་མཚུངས་
ལྡན་གང་རུང་གི་སྒོ་ནས་རྒྱས་རུང་ཡིན་པར་ཐལ། སྒྲུབ་བྱེད་ཕལ་ཆེར་གོང་ལྟར་ལ། དེ་
ལ་དམིགས་ནས་ཆོས་ཀྱི་བདག་འཛིན་སྐྱེ་བ་ཡོད་པའི་ཕྱིར། དེ་ལ་དམིགས་ནས་བདེན་
འཛིན་སྐྱེ་བ་ཡོད་པའི་ཕྱིར། ཁྱབ་པ་རྣམས་རིམ་བཞིན་སོང་། འདོད་ན། གཞི་གྲུབ་
ན་ཟག་པ་རྒྱས་རུང་ཡིན་པས་ཁྱབ་པར་ཐལ་ལོ།། ཟེར་ན། འདོད་ལན་འདེབས་པར་
བྱ་བ་ཡིན་པས་འགལ་བ་མེད་དོ།། ཉོན་མོངས་ཅན་མ་ཡིན་པའི་ཆོས་ཐམས་ཅད་ཟག་པ་
དམིགས་པའི་སྒོ་ནས་རྒྱས་སུ་རུང་བ་དང་། ཉོན་མོང་ཅན་གྱི་སེམས་སེམས་བྱུང་རྣམས་
ནི་ཟག་པ་དམིགས་པའི་སྒོ་ནས་རྒྱས་རུང་མ་ཟད། མཚུངས་ལྡན་གྱི་སྒོ་ནས་ཀྱང་རྒྱས་
རུང་ཡིན་པའི་ཕྱིར། རང་ལུགས་ལ་ཤེས་པའི་དབང་དུ་བྱས་ན། མ་རིག་བག་ཆགས་
ཀྱིས་བསླད་པའི་ཤེས་པ། ཟག་བཅས་ཀྱི་ཤེས་པ། བདེན་སྣང་ཅན་གྱི་ཤེས་པ། འཁྲུལ་
ཤེས། སྟོང་ཉིད་མངོན་སུམ་དུ་མ་རྟོགས་པའི་ཤེས་པ་རྣམས་དོན་ཅིག དེས་མ་བསླད་
པའི་ཤེས་པ། ཟག་མེད་ཀྱི་ཤེས་པ། བདེན་སྣང་ཅན་མ་ཡིན་པའི་ཤེས་པ། མ་འཁྲུལ་
པའི་ཤེས་པ། སྟོང་ཉིད་མངོན་སུམ་དུ་རྟོགས་པའི་ཡེ་ཤེས་རྣམས་དོན་གཅིག དེ་
བཞིན་དུ། ཤེས་པ་མ་ཡིན་པ་རྣམས་ལ་ཡང་ཟག་བཅས་ཟག་མེད་ཀྱི་དོན། མ་རིག་བག་
ཆགས་ཀྱིས་བསླད་མ་བསླད་ཀྱི་སྒོ་ནས་བཞག་ཀྱང་འགལ་བ་མེད་འདྲ་སྙམས་སྟེ།
སངས་རྒྱས་ཀྱི་སའི་ཆོས་དང་། སྟོང་ཉིད་མངོན་སུམ་དུ་རྟོགས་པའི་སློབ་པའི་ཡེ་ཤེས།
འདུས་མ་བྱས་རྣམས་མ་གཏོགས། དེ་ལས་གཞན་པའི་ཆོས་ཐམས་ཅད་ཟག་བཅས་ཡིན་
པའི་ཕྱིར། དེ་དེ་ཐམས་ཅད་མ་རིག་པའི་བག་ཆགས་ཀྱིས་བསླད་པའི་ཆོས་ཡིན་པའི་
ཕྱིར། འོ་ན་འཕགས་པ་སློབ་པ་རྣམས་མ་རིག་བག་ཆགས་ཀྱིས་བསླད་པའི་གང་ཟག་མ་
ཡིན་པར་ཐལ། བྱང་སེམས་རྒྱུད་མཐའ་བ་མ་རིག་བག་ཆགས་ཀྱིས་བསླད་པའི་གང་
ཟག་མ་ཡིན་པའི་ཕྱིར། དེར་ཐལ། དེའི་རྒྱུད་ལ་མ་རིག་པའི་བག་ཆགས་མེད་པའི་ཕྱིར་
ན་མ་ཁྱབ། དེ་དེས་བསླད་པའི་གང་ཟག་ཡིན་པར་ཐལ། དེའི་རྒྱུད་ལ་དེས་བསླད་པའི་
ཤེས་པ་ཡོད་པ་གང་ཞིག དེས་མ་བསླད་པའི་གང་ཟག་གི་རྒྱུད་ལ་དེས་བསླད་པའི་ཤེས་

པ་བཞག་ཏུ་མི་རུང་པའི་ཕྱིར། ཡིག་ཆ་རྣམས་སུ་དེ་དག་གསལ་བར་མ་གསུངས་པ་ནི།
ཤེས་པ་ལ་ཟག་བཅས་ཟག་མེད་འཇོག་ཚུལ་དངོས་སུ་གསུངས་པས། གསུང་ལ་རིགས་
འགྲེས་གོ་ནུས་པ་ལ་དགོངས་སམ་སྙམ་ཡང་འཐད་མིན་ནི་བློ་ལྡན་རྣམས་ཀྱི་དཔྱད་དགོས་
སོ།། གལ་ཏེ་ཟག་བཅས་ཟག་མེད་ཀྱི་དོན། མ་རིག་པའི་བག་ཆགས་དང་བཅས་མ་
བཅས་ཀྱི་སྒོ་ནས་འཇོག་གོ། ཟེར་ན། མི་འཐད་དེ། རྒྱུན་མཐའི་བར་ཆད་མེད་ལམ་
དེ་མ་རིག་པའི་བག་ཆགས་དང་བཅས་པ་གང་ཞིག དེ་ཟག་བཅས་མ་ཡིན་པའི་ཕྱིར།
དང་པོ་གྲུབ་སྟེ། ལུགས་འདིར་དམན་ལམ་སྔོན་དུ་མ་སོང་བའི་ས་བདུན་པའི་སྐད་ཅིག་
ཐ་མར་སྐྱེས་པའི་བར་ཆད་མེད་ལམ་དེ་མ་རིག་པ་དང་བཅས་པའི་ཕྱིར། དེར་ཐལ།
རང་རྒྱུད་པའི་ལུགས་ལ་རྒྱུན་མཐའི་བར་ཆད་མེད་ལམ་བདེན་འཛིན་དང་བཅས་པ་གང་
ཞིག རྒྱུ་མཚན་མཚུངས་པའི་ཕྱིར། རྟགས་དང་པོ་རིགས་ཀྱི་སྤྱི་མཐའ་གཉིས་སུ་
གསལ་ལོ།། རྗེ་དྲུང་དབུ་མར། སངས་མ་རྒྱས་བར་དུ་མ་རིག་བག་ཆགས་ཀྱིས་མ་བསླད་
པའི་བློ་མངོན་གྱུར་པ། སློབ་པའི་མཉམ་བཞག་ཡེ་ཤེས་མ་གཏོགས་པར་གསུངས་པས་
སློབ་པ་རྗེས་ཐོབ་པའི་རྒྱུད་ལ་སྟོང་ཉིད་རྟོགས་པའི་བློ་མངོན་གྱུར་དུ་ཡོད་ཀྱང་། སྟོང་
ཉིད་མངོན་སུམ་དུ་རྟོགས་པའི་བློ་མངོན་གྱུར་མེད་པར་འགྲུབ་བོ།། ཡིག་ཆ་རྣམས་སུ།
ས་བཅུ་པ་ལ་གནས་པའི་བྱང་སེམས་རྣམས་ཀྱིས་རྣམ་སྨིན་གྱི་སྐྱེ་བ་འཛིན་ཚུལ་གྱི་ཁྱད་
པར་བཤད་པའི་སྐོར་ལ། ས་དང་པོ་ལ་གནས་པའི་བྱང་སེམས་དེས་འཛམ་བུའི་གླིང་ལ་
དབང་བའི་འཁོར་ལོས་བསྒྱུར་རྒྱལ་དུ་སྐྱེ་བ་ལེན། ས་གཉིས་པ་པས་གླིང་བཞི་ལ་དབང་
བའི་འཁོར་ལོས་བསྒྱུར་རྒྱལ་དུ་སྐྱེ་བ་ལེན། ཞེས་གསུངས་པ་ལས། གླིང་གཉིས་ཙམ་
དང་། གླིང་གསུམ་ཙམ་ལ་སྐྱེ་བ་ལེན་ཚུལ་མ་གསུངས་ཀྱང་། ས་དང་པོ་པ་ལ་མ་མཐའ་
གླིང་གཅིག་ནས། ཡ་མཐའ་གླིང་གསུམ་གྱི་བར་དུ་དབང་པའི་འཁོར་སྒྱུར་གྱི་སྐྱེ་བ་ལེན་
པ་ཡོད་དགོས་པ་འདྲ་སྟེ། འཁོར་སྒྱུར་ལ་གསེར་དངུལ་ཟངས་ལྕགས་ཀྱི་འཁོར་སྒྱུར་
བཞི་ཡོད་པ་ལས། དེ་དག་གིས་གླིང་གཅིག་དང་། གླིང་གཉིས་དང་། གླིང་གསུམ་
དང་། གླིང་བཞི་ལ་མས་རིམ་གྱིས་སྐྱེ་བ་ལེན་པར་མཛོད་ལས་གསུངས་པ་གང་ཞིག
ལྕགས་ཟངས་དངུལ་གྱི་འཁོར་སྒྱུར་གྱི་སྐྱེ་བ་ལན་པའི་བྱང་འཕགས་ལ། ས་དང་པོ་མ་
གཏོགས། ས་གཉིས་པ་ཡན་ཆད་གྱི་བྱང་སེམས་རྣམས་འཇོག་མི་རིགས་པའི་ཕྱིར།

དང་པོ་གྲུབ་སྟེ། མཛོད་ལས། གསེར་དངུལ་ཟངས་ལྕགས་འཁོར་ལོ་ཅན།། དེ་དག་
གླིང་གཅིག་གླིང་གཉིས་དང་།། གསུམ་དང་བཞི་ལ་མས་རིམ་བཞིན།། ཞེས་གསུངས་
པའི་ཕྱིར། རྗེ་དྲུང་དབུ་མར། ས་བརྒྱད་པ་པས་སྟོང་སྤྱི་ཕུད་ཀྱི་བདག་པོ། ས་དགུ་པ་
བས་སྟོང་གསུམ་གྱི་བདག་པོར་སྐྱེ་བ་ལེན་པར་གསུངས་ཀྱང་། ས་ལམ་རྣམ་བཞག་ཏུ།
ས་བརྒྱད་པ་པས་སྟོང་སྤྱི་ཕུད་ཀྱི་བདག་པོ་ཚངས་པ་ཆེན་པོ། ས་དགུ་པ་པས་སྟོང་གཉིས་
པའི་བདག་པོ་ཚངས་པ་ཆེན་པོར་སྐྱེ་བ་ལེན་པར་གསུངས་པ་འཐད་པར་མངོན་ཏེ། ས་
བཅུ་པ་སྟོང་གསུམ་གྱི་བདག་པོར་སྐྱེ་བ་ལེན་པའི་ཕྱིར། དེར་ཐལ། ས་ལམ་ལས། ས་
བཅུ་པ་པས་འོག་མིན་གྱི་བདག་པོ་ལྷའི་བུ་དབང་ཕྱུག་ཆེན་པོའི་སྐྱེ་བ་ལེན་པར་གསུངས་
ཤིང་། རྗེ་དྲུང་དབུ་མར། གནས་གཙང་མའི་རྒྱལ་པོ་ལྷའི་བུ་དབང་ཕྱུགས་ཆེན་པོའི་སྐྱེ་
བ་ལེན་པར་གསུངས་པའི་ཕྱིར། འོ་ན། དེ་འདྲའི་དབང་ཕྱུག་ཆེན་པོ་དྲེགས་པའི་ལྷ་
བརྒྱད་པོ་གང་རུང་ཡིན་ནམ་མ་ཡིན། དང་པོ་ལྟར་ན། དེ་ཆོས་ཅན། འཇིག་རྟེན་
པའི་ལྷ་ཡིན་པར་ཐལ། དྲེགས་པའི་ལྷ་བརྒྱད་པོ་གང་རུང་ཡིན་པའི་ཕྱིར། འདོད་ན།
མ་ཡིན་པར་ཐལ། འཇིག་རྟེན་ལས་འདས་པའི་གང་ཟག་ཡིན་པའི་ཕྱིར། དེར་ཐལ།
འཕགས་པ་ཡིན་པའི་ཕྱིར་ཏེ། བྱང་སེམས་ས་བཅུ་པ་པས་དེའི་སྐྱེ་བ་ལེན་པའི་ཕྱིར།
ཁྱབ་སྟེ། དེས་འཕགས་པ་མ་གཏོགས་སོ་སྐྱེའི་སྐྱེ་བ་མི་ལེན་པའི་ཕྱིར། གཞན་ཡང་།
དེ་འཕགས་པ་ཡིན་པར་ཐལ། དེ་འོག་མིན་གྱི་རྟེན་ཅན་གྱི་གང་ཟག་ཡིན་པའི་ཕྱིར། དེ་
འོག་མིན་གྱི་རྒྱལ་པོ་གང་ཞིག སོ་སོར་སྐྱེ་བོ་རྣམས་གནས་གཙང་འོག་མིན་གྱི་རྒྱལ་པོར་
མི་རུང་བའི་ཕྱིར། དེ་བཞིན་དུ། ས་གསུམ་པས་ཀྱང་སུམ་ཅུ་རྩ་གསུམ་གྱི་བདག་པོ་བརྒྱ་
བྱིན་དང་། ས་བརྒྱད་པ་པས་སྟོང་སྤྱི་ཕུད་ཀྱི་བདག་པོ་ཚངས་པ་ཆེན་པོའི་སྐྱེ་བ་ལེན་པ་
ལ་ཡང་སྒྲུབ་བྱེད་རིགས་འགྲེ། དབང་ཕྱུག་ཆེན་པོ་དེ་དྲེགས་པའི་ལྷ་བརྒྱད་པོ་གང་རུང་
མ་ཡིན་ན་ནི། མངོན་བརྗོད་རྩ་འགྲེལ་དང་། དབུ་མའི་སྤྱི་དོན་གྱི་མཆོད་བརྗོད་སོགས་
དང་འགལ་ལོ་ཟེར་ན། ས་བཅུ་པ་པས་དབང་ཕྱུག་ཆེན་པོར་སྤྲུལ་ནས་སེམས་ཅན་གྱི་
འདོད་ཆགས་ལ་སོགས་པ་འཇོམས་པར་བྱེད་པ་ལ། དེའི་སྐྱེ་བ་ལེན་ཞེས་བཤད་པའམ།
ཡང་ན། དེས་དབང་ཕྱུག་ཆེན་པོར་སྐྱེ་བ་ལེན་པ་ལ་དབང་ཕྱུག་ཆེན་པོའི་སྐྱེ་བ་ལེན་ཞེས་
བཤད་པ་ཡིན་ཏེ། ས་ལམ་དང་། རྗེ་དྲུང་དབུ་མར། དབང་ཕྱུག་ཆེན་པོའི་སྐྱེ་བ་ལེན།

ཞེས་འཁོད་ཀྱང་། སྤྱི་དོན་དུ། གནས་གཙང་མའི་རྒྱལ་པོར་སྐྱེ་བ་ལེན་ཞེས་པ་ལས།
གནས་གཙང་མའི་རྒྱལ་པོའི་ཞེས་འཁོད་མི་འདུག་པའི་ཕྱིར། རིགས་པས་ཀྱང་།
དབང་ཕྱུག་ཆེན་པོ་སྐྱེ་བ་ལེན་པ་ལ་དབང་ཕྱུག་ཆེན་པོའི་སྐྱེ་བ་ལེན་མིན་དགོས་ཏེ། བྱང་
འཕགས་རྣམས་འཁོར་བར་སྐྱེ་བ་ལེན་ཀྱང་འཁོར་བའི་སྐྱེ་བ་མི་ལེན་པའི་ཕྱིར། དེར་
ཐལ། འཁོར་བའི་སྐྱེ་བ་འཁོར་བ་པའི་རྒྱུད་ཀྱི་བསྡུས་པ་ཡིན་པས། བྱང་འཕགས་ཀྱིས་
ལེན་མི་རིགས་པའི་ཕྱིར། ཆོས་དབྱིངས་བསྟོད་པར། ཇི་ལྟར་ཚེས་པའི་ཟླ་བ་ལ།།
ཞེས་སོགས་ཀྱི་གཞུང་འདིས་ས་བཅུའི་མཉམ་བཞག་ཡེ་ཤེས་ལ་བློ་བུར་དྲི་བྲལ་གྱི་ཆོས་སྐུ་
མཐོང་ཚུལ་མི་འདྲ་བར་གསུངས་པའི་དོན་ཡོད་དེ། དེ་རྣམས་ཀྱིས་གློ་བུར་གྱི་དྲི་མ་ཅི་
རིགས་དང་བྲལ་བའི་ཆོས་སྐུ་བཏགས་པ་མཐོང་ཚུལ་ལ་མི་འདྲ་བའི་ཁྱད་པར་ཡོད་པ་
ལུང་དེའི་དོན་ཡིན་གྱི། གློ་བུར་དྲི་བྲལ་གྱི་ཆོས་སྐུ་མཐོང་ཚུལ་ལ་མི་འདྲ་བའི་ཁྱད་པར་
ཡོད་པ་ལུང་དེའི་དོན་མ་ཡིན་ཏེ། དེ་འདྲའི་ཆོས་སྐུ་མངོན་སུམ་དུ་མཐོང་བ་ལ་གློ་བུར་
རྣམ་དག་གིས་ཆར་གྱུར་པའི་ངོ་བོ་ཉིད་སྐུ་མངོན་སུམ་དུ་མཐོང་དགོས་པ་གང་ཞིག ས་
བཅུའི་མཉམ་གཞག་ཡེ་ཤེས་ཀྱིས་དེ་མངོན་སུམ་དུ་མ་མཐོང་བའི་ཕྱིར། བྱས་པ་ལ་ཁ་
ཅིག ས་བཅུའི་མཉམ་གཞག་ཡེ་ཤེས་ཀྱིས་གློ་བུར་དྲི་བྲལ་གྱི་ཆོས་སྐུ་མངོན་སུམ་དུ་
མཐོང་བར་ཐལ། དེས་གློ་བུར་གྱི་དྲི་མ་དང་བྲལ་བའི་ཆོས་སྐུ་མངོན་སུམ་དུ་མཐོང་བའི་
ཕྱིར་ཏེ། དེ་དང་བྲལ་བའི་ངོ་བོ་ཉིད་སྐུ་མངོན་སུམ་དུ་མཐོང་བའི་ཕྱིར་ཏེ། དེ་དང་
བྲལ་བའི་རང་བཞིན་རྣམ་དག་གི་ངོ་བོ་ཉིད་སྐུ་མངོན་གསུམ་དུ་མཐོང་པའི་ཕྱིར་ཏེ། དེ་
དང་བྲལ་བའི་སངས་རྒྱས་ཀྱི་ཆོས་ཉིད་མངོན་སུམ་དུ་མཐོང་བའི་ཕྱིར་ཏེ། དེ་སྤངས་
བའི་སངས་རྒྱས་ཀྱི་ཆོས་ཉིད་མངོན་སུམ་དུ་མཐོང་བའི་ཕྱིར་ཏེ། སངས་རྒྱས་ཀྱི་ཆོས་
ཉིད་མངོན་སུམ་དུ་མཐོང་བའི་ཕྱིར་ཟེར་ན། རྩ་བར་མ་ཁྱབ། ཡང་རྣམ་བཤད་སྙིང་
པོའི་རྒྱུན་ལས། ས་བཅུའི་མཉམ་གཞག་ཡེ་ཤེས་ལ་ཆོས་ཉིད་མཐོང་ཚུལ་ལ་ཁྱད་པར་
མེད་ཀྱང་། ཆོས་སྐུ་མཐོང་ཚུལ་ལ་ཁྱད་པར་ཡོད་པར་གསུངས་པ་ལ། སྤྱི་དོན་དང་།
རྗེ་དུང་དབུ་མར། ས་བཅུའི་མཉམ་བཞག་གིས་གློ་བུར་དྲི་བྲལ་གྱི་ཆོས་སྐུ་མངོན་སུམ་དུ་
མཐོང་བའི་ཚེ་ནའང༌། ཞེས་གསུངས་པའི་དོན་ཡང་གོང་དུ་བཤད་པ་ལྟར་རོ།། རྗེ་དྲུང་
དབུ་མར། ས་བཅུའི་མཉམ་བཞག་ཡེ་ཤེས་ཀྱིས་གློ་བུར་དྲི་བྲལ་གྱི་ཆོས་སྐུ་མངོན་སུམ་དུ་

མཐོང་པའི་ཚེ་ནའང་འཛིན་སྟངས་ཀྱི་རྣམ་པ་ནི་དགག་བྱ་བདེན་གྲུབ་བཀག་ཙམ་གྱི་མེད་
དགག་གི་རྣམ་པ་ཅན་ཁོ་ན་ཡིན། ཞེས་གསུངས་པར་བསྟན། ཁ་ཅིག འགོག་བདེན་
དེ་ཡང་བདེན་གྲུབ་བཀག་ཙམ་གྱི་མེད་དགག་ཡིན་ཞེས་ཟེར་ན། མི་འཐད་དེ། དེ་རང་
གི་དགག་བྱ་ཤེས་བྱ་ལ་སྲིད་པའི་མེད་དགག་གང་ཞིག བདེན་གྲུབ་བཀག་ཙམ་གྱི་མེད་
དགག་ཡིན་ན། རང་གི་དགག་བྱ་ཤེས་བྱ་ལ་མི་སྲིད་པའི་མེད་དགག་ཡིན་དགོས་པའི་
ཕྱིར་ཏེ། དེ་ཡིན་ན་རང་བཞིན་རྣམ་དག་གི་འགོག་པ་ཡིན་དགོས་པའི་ཕྱིར། དང་པོ་
གྲུབ་སྟེ། འགོག་བདེན་དེ་རང་ཐོབ་བྱེད་ཀྱི་ཐབས་སུ་གྱུར་པའི་བར་ཆད་མེད་ལམ་གྱི་ངོ༌
སྐལ་གྱི་སྤང་བྱ་སྤངས་པའི་མེད་དགག་གང་ཞིག དེ་འདྲའི་སྤང་བྱ་ཤེས་བྱ་ལ་སྲིད་པའི་
ཕྱིར། ཟེར་ན་དཔྱད་དོ།། ཡིག་ཆ་རྣམས་སུ། ས་གཉིས་པ་རྣམ་གྲོལ་ལམ་གྱིས་རང་
རྒྱུད་ལྡན་གྱི་གང་ཟག་གི་རྒྱུད་ཀྱི་སེམས་ཀྱི་ཆོས་ཉིད་སྒོམ་སྤངས་ཉོན་མོངས་ཆེན་པོའི་
ཆེན་པོ་དང་བྲལ་བའི་བྲལ་ཚམངོན་སུམ་དུ་རྟོགས་པར་གསུངས་པ་ལ། ཁ་ཅིག བྱང་
སེམས་ས་གཉིས་པ་པས་སྒོམ་སྤངས་ཉོན་མོངས་ཆེན་པོས་ཆེན་པོ་སྤངས་པར་ཐལ།
དམ་བཅའ་འཐད་པའི་ཕྱིར། འདོད་མི་ནུས་ཏེ། དེས་སྒོམ་སྤངས་ཉོན་མོངས་ཆེན་
པའི་ཆེན་པོ་རགས་པ་སྤངས་ཀྱང་ཕྲ་མོ་སྤངས་པའི་ཕྱིར། ཟེར་ན།དེས་སྒོམ་སྤང་ཉོན་
མོངས་ཆེན་པོའི་ཆེན་པོ་སྤངས་པར་ཐལ། དེས་དེ་མ་ལུས་པར་སྤངས་པའི་ཕྱིར། དེར་
ཐལ། ས་གཉིས་པའི་གནས་སྐབས་དེ་མ་ལུས་པར་སྤོངས་ནུས་པའི་ཕྱིར་ཏེ། ཊཱིཀ་
ཆེན་ལས། སྒོམ་སྤང་ཀྱི་ཉོན་མོངས་ལྷན་སྐྱེས་ཆེ་འབྲིང་དྲུག་ས་གཉིས་པ་ནས་བདུན་
པའི་བར་གྱིས་སྤོང་པས། ཡིག་ཆར་ཡང་། ས་གཉིས་པར་ཐེག་ཆེན་གྱི་སྒོམ་སྤང་ཉོན་
མོངས་ཆེན་པོའི་ཆེན་པོ་མ་ལུས་པར་སྤོང་ནུས་པ་ནས། ས་བདུན་པར་དེ་འབྲིང་གི་ཆུང་
ངུ་མ་ལུས་པར་སྤོང་ནུས་པ་ལུང་དེའི་དོན་ཡིན་གྱིས། ཞེས་གསུངས་པའི་ཕྱིར། གཞན་
ཡང་། ས་གཉིས་པའི་སྐབས་སུ་དེ་མ་ལུས་པ་སྤོང་ནུས་པར་ཐལ། ས་གཉིས་པ་ཐོབ་
བའི་ཚེ་དེ་མ་ལུས་པར་སྤོང་ནུས་པའི་ཕྱིར། ཁོ་ན་རེ། ས་གཉིས་པ་མ་ཐོབ་གོང་དུ་དེ་མ་
ལུས་པར་སྤོང་ནུས་པར་ཐལ། ས་དང་པོའི་སྒོམ་ལམ་བར་ཆད་མེད་ལམ་གྱིས་དེ་མ་ལུས་
པར་སྤོང་ནུས་པའི་ཕྱིར་ཏེ། དེ་དེའི་དངོས་གཉེན་བར་ཆད་མེད་ལམ་ཡིན་པའི་ཕྱིར།
ཟེར་ན། རྣམ་མཁྱེན་མ་ཐོབ་གོང་དུ་སྒྲིབ་པ་སྤོང་ནུས་པར་ཐལ། རྒྱུན་མཐའི་བར་ཆད་

མེད་ལམ་གྱིས་དེ་སྤོང་ནུས་པའི་ཕྱིར་ཏེ། དེ་དེའི་དངོས་གཉེན་བར་ཆད་མེད་ལམ་ཡིན་
པའི་ཕྱིར། ཁྱབ་པ་འགྲིག འདོད་ན། སྒྲིབ་པ་མ་སྤངས་གོང་དུ་སྒྲིབ་པ་སྤོང་ནུས་པར་
ཐལ་ལོ། དེས་ན་སྤྱིར་སྤང་བྱ་དེ་སྤོང་ནུས་པ་ལ་སྤངས་བྱ་དེ་སྤངས་མི་དགོས་ཀྱང་།
དུས་དེར་སྤངས་བྱ་དེ་སྤོང་ནུས་པ་ལ་དུས་དེར་སྤངས་དགོས་སོ།། གཞན་ཡང་། ས་
གཉིས་པ་པས་སྒོམ་སྤངས་ཉོན་མོངས་ཆེན་པོའི་ཆེན་པོ་སྤངས་པར་ཐལ། སྒོམ་སྤང་
ཉོན་མོངས་ཆེན་པོའི་ཆེན་པོ་དེ། ས་དང་པོའི་སྒོམ་ལམ་བར་ཆད་མེད་ལམ་གྱི་ངོ་སྐལ་གྱི་
སྤངས་བྱར་ཡིག་ཆ་རྣམས་ལས་གསུངས་པ་གང་ཞིག ས་དང་པོས་ས་དང་པོའི་ངོ་སྐོལ་
གྱི་སྤངས་བྱ་སྤངས་པ་དང་། དེས་ས་གཉིས་པར་འཕོ་བ་དུས་མཉམ་པའི་ཕྱིར། ལུགས་
འདིར་ཐེག་ཆེན་གྱི་སྒོམ་ལམ་དང་། སྒོམ་སྤང་ཉོན་མོངས་རྣམས་སྤང་གཉེན་སྦྱོར་ཚུལ་
ཡོད་དེ། ས་དང་པོ་གསུམ་གྱི་སྒོམ་ལམ་བར་ཆད་མེད་ལམ་རྣམས་རིམ་པ་བཞིན་སྒོམ་
སྤངས་ཉོན་མོངས་ཆེན་པོ་སྐོར་གསུམ་གྱི་དངོས་གཉེན་དང༌། ས་བཞི་པ་དང་ལྔ་བའི་
བར་ཆད་མེད་ལམ་གཉིས་རིམ་པ་བཞིན་སྒོམ་སྤངས་ཉོན་མོངས་འབྲིང་གི་ཆེན་པོ་དང་།
འབྲིང་གི་འབྲིང་གཉིས་ཀྱི་དངོས་གཉེན་དང་། ས་དྲུག་པའི་བར་ཆད་མེད་ལམ་དེ་
འབྲིང་གི་ཆུང་ངུའི་རགས་པའི་དངོས་གཉེན་དང༌། ས་བདུན་པའི་བར་ཆད་མེད་ལམ་
སྐྱེས་ཐབས་དང་པོ་དེ་འབྲིང་གི་ཆུང་ངུའི་ཕྲ་མོའི་དངོས་གཉེན་དང༌། དེའི་བར་ཆད་
མེད་ལམ་སྐྱེས་ཐེབས་གཉིས་པ་དེ། སྒོམ་སྤངས་ཉོན་མོངས་ཆུང་ངུ་སྐོར་གསུམ་གྱི་
དངོས་གཉེན་ཡིན་པའི་ཕྱིར། ས་བདུན་པའི་བར་ཆད་མེད་ལམ་དང་པོ་དེ་སྒོམ་སྤངས་
ཉོན་མོངས་འབྲིང་གི་ཆུང་ངུའི་དངོས་གཉེན་ཡིན་ཏེ། སྤྱི་དོན་གྱི་ལུང་གོང་དུ་དྲངས་པ་
ལྟར་དང་། སེམས་བསྐྱེད་གསུམ་པའི་སྤྱི་དོན་ལས། ས་བདུན་པའི་བར་ཆད་མེད་ལམ་
སྐྱེས་ཐེབས་དང་པོ་དེས་སྒོམ་སྤང་ཉོན་མོངས་འབྲིང་གི་ཆུང་ངུ་སྤོང་བར་བྱེད་ལ། ཞེས་
དང༌། བདེ་ཉིའི་དབུ་མར། ས་བདུན་པའི་དཀྱིལ་སྟོད་གྱི་བར་ཆད་མེད་ལམ་དེས་སྒོམ་
སྤང་ཉོན་མོངས་འབྲིང་གི་ཆུང་ངུའི་དངོས་གཉེན་བྱེད། ཅེས་གསུངས་པའི་ཕྱིར།
སྒོམ་སྤང་འབྲིང་གི་ཆུང་ངུ་ལ་ས་དྲུག་པའི་ངོ་སྐལ་གྱི་སྤངས་བྱ་དང༌། ས་བདུན་པའི་ངོ་
སྐལ་གྱི་སྤང་བྱ་གཉིས་སུ་འབྱེད་དགོས་པའི་རྒྱུ་མཚན་གྱིས། དེ་ལ་ཕྲ་རགས་གཉིས་སུ་ཕྱེ་
དགོས་ཞེས་མཁས་པ་སྔ་མ་དུ་མའི་གསུངས་ལས་ཐོས་སོ།། ཤེས་སྒྲིབ་སྤོང་ཚུལ་ནི། ས་

བརྒྱད་པའི་བར་ཆད་མེད་ལམ་སྐད་ཅིག་དང་པོ་དེ། ཤེས་སྒྲིབ་ཆེན་པོའི་རགས་པའི་
དངོསགཉེན་དང་། དེའི་བར་ཆད་མེད་ལམ་སྐད་ཅིག་མཐའ་མ་དེ་ཤེས་སྒྲིབ་ཆེན་པོའི་
ཕྲ་མོའི་དངོས་གཉེན་དང་། ས་དགུ་པའི་བར་ཆད་མེད་ལམ་དེ། ཤེས་སྒྲིབ་འབྲིང་གི་
དངོས་གཉེན་དང་། ས་བཅུ་པའི་བར་ཆད་མེད་ལམ་དེ་ཤེས་སྒྲིབ་ཆུང་ངུའི་དངོས་
གཉེན་དུ་འཇོག་ལ། ཤེས་སྒྲིབ་འབྲིང་དང་ཆུང་ངུ་ལ་ཕྲ་རགས་གཉིས་མི་འབྱེད་ཀྱང་།
ཤེས་སྒྲིབ་ཆེན་པོ་ལ་ཕྲ་རགས་གཉིས་སུ་འབྱེད་དགོས་ཏེ། ས་བརྒྱད་པའི་བར་ཆད་མེད་
ལམ་ལ་སྐྱེས་ཐེབས་གཉིས་ཡོད་པའི་ཕྱིར་ཏེ། དེའི་རྣམ་གྲོལ་ལམ་སྐྱེས་ཐེབས་གཉིས་པ་
དེས། རང་རྒྱུད་ལྡན་གང་ཟག་གི་རྒྱུད་ཀྱི་སེམས་ཀྱི་ཆོས་ཉིད་རང་ཐོབ་བྱེད་ཀྱི་ཐབས་སུ་
གྱུར་པའི་བར་ཆད་མེད་ལམ་གྱི་ངོ་སྐལ་གྱི་སྤངས་བྱར་གྱུར་པའི་ཤེས་སྒྲིབ་ཅི་རིགས་པ་
དང་བྲལ་བའི་བྲལ་ཆ་དེ་མངོན་སུམ་དུ་རྟོགས་པར་རང་རེའི་ཡིག་ཆར་གསལ་བར་
གསུངས་པའི་ཕྱིར། འདི་ནི་འཕགས་པ་བརྒྱད་པ་ཇི་ལྟ་དེ་ལྟར་ཉེ་བར་བལྟན།། ཞེས་
པའི་དོན་ལ། ཁ་ཅིག བྱང་སེམས་ས་དང་པོ་པ་དེ། རྒྱུན་ཞུགས་ཞུགས་པ་འཕགས་པ་
བརྒྱད་པ་དང་སྤངས་རྟོགས་ཆ་འདྲ་བའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཞེས་
ཟེར་བ་ལ། སྤྱི་དོན་དང་། རྗེ་དྲུང་དབུ་མར། འོ་ན། རྒྱུན་ཞུགས་ཞུགས་པའི་རྒྱུད་ལ་
སྤངས་པ་ཡོད་པར་ཐལ། ཁྱོད་ཀྱི་དམ་བཅའ་འཐད་བའི་ཕྱིར། འདོད་ན། དེའི་རྒྱུད་
ལ་འགོག་བདེན་ཡོད་པར་ཐལ། འདོད་པའི་ཕྱིར། ཞེས་གསུངས་ཀྱང་། བདེ་ཉིའི་
དབུ་མར། ས་དང་པོ་བ་དང་རྒྱུན་ཞུགས་ཞུགས་པ་འཕགས་པ་བརྒྱད་པ་གཉིས་སྤངས་
རྟོགས་ཆ་འདྲ་བའི་དཔེས་སྟོན་པ་ལ། འདི་ནི་འཕགས་པ་བརྒྱད་པ་ཇི་ལྟར་ཉེ་བར་
བསྟན།། ཞེས་གསུངས། ཞེས་འཁོད་པ་ནི། རྒྱུན་ཞུགས་ཞུགས་པ་དེས་རང་གི་
འཕགས་ཆོས་ཐོབ་པ་ལས་སྤངས་རྟོགས་ཀྱི་ཡོན་ཏན་འབྱུང་བ་དེ་བཞིན་དུ། ས་དང་པོ་
བ་དེས་ས་དང་པོ་ཐོབ་པ་ལ་བརྟེན་ནས་སྐྱོན་ཟད་ཅིང་ཡོན་ཏན་རྣམས་འབྱུང་བར་
འགྱུར་ཞེས་པའི་དོན་བསྟན་པར་གསུངས་པ་ཡིན་གྱི། ས་དང་པོ་བ་དེ་རྒྱུན་ཞུགས་
ཞུགས་པ་དང་སྤངས་རྟོགས་ཆ་འདྲ་བར་བསྟན་པར་གསུངས་པའི་དོན་མ་ཡིན་པའི་ཕྱིར།
བྱས་པ་ལ་ཁ་ཅིག རྒྱུན་ཞུགས་ཞུགས་པའི་རྒྱུད་ལ་སྤངས་པ་ཡོད་པར་ཐལ། སོ་སྐྱེའི་
རྒྱུད་ལ་སྤངས་པ་ཡོད་པའི་ཕྱིར་ཏེ། དེའི་རྒྱུད་ལ་འདོད་ཉོན་སྤངས་པའི་སྤངས་པ་ཡོད་

པའི་ཕྱིར་ཏེ། མཐོང་ལམ་གྱི་སྔ་རོལ་ཏུ་དེ་སྤངས་པའི་ཕྱིར་མི་འོང་ཡོང་པའི་ཕྱིར་ཏེ།
ཆགས་བྲལ་སྔོན་སོང་གི་ཕྱིར་མི་འོང་ཡོད་པའི་ཕྱིར་ན་མ་ཁྱབ། ཆགས་བྲལ་སྔོན་སོང་
ཞེས་པའི་ཆགས་པ་དེ། འཇིག་རྟེན་པའི་སྒོམ་སྤངས་སུ་གྱུར་པའི་འདོད་པའི་འདོད་
ཆགས་ལ་བྱེད་རིགས་པ་གང་ཞིག མཐོང་ལམ་གྱི་སྔ་རོལ་དུ་འཇིག་རྟེན་པའི་སྒོམ་
སྤངས་སུ་གྱུར་པའི་འདོད་པའི་འདོད་ཆགས་ལ་ཆགས་བྲལ་བྱས་པའི་ཕྱིར་མི་འོང་ཡོད་
ཀྱང་། དེའི་སྔ་རོལ་ཏུ་འདོད་པའི་འདོད་ཆགས་ལ་ཆགས་བྲལ་བྱས་པའི་ཕྱིར་མི་འོང་
མེད་པའི་ཕྱིར། གཞན་ཡང་། རྒྱུན་ཞུགས་ཞུགས་པའི་རྒྱུད་ལ་སྤངས་པ་མེད་པར་ཐལ།
དེས་སྤངས་པ་ཐོབ་པ་དང་རྒྱུན་ཞུགས་ཀྱི་འབྲས་བུ་ཐོབ་པ་དུས་མཉམ་ཡིན་པའི་ཕྱིར།
དེར་ཐལ། དེས་མཐོང་ལམ་བཟོད་པ་བརྒྱད་ཅིག་ཅར་དུ་ཐོབ་པ་གང་ཞིག ཤེས་པ་
བརྒྱད་ཀྱང་ཅིག་ཅར་དུ་ཐོབ་དགོས་པའི་ཕྱིར། འཁོར་བསྒྱུར་གྱི་རྒྱལ་པོའི་བུ་སྐྱེས་མ་
ཐག་པས་བློན་པོའི་ཚོགས་བློ་སྟོབས་ཀྱིས་ཟིལ་གྱི་གནོན་མི་ནུས་ཞེས་པ་ཡང་། སྤྱིར་
བཏང་ཙམ་ལས་ཁྱབ་པ་ནི་མ་ངེས་ཏེ། དེ་ལ་སངས་རྒྱས་བྱང་སེམས་ཀྱི་སྤྲུལ་པ་ཡང་
འབྱུང་སྲིད་པའི་ཕྱིར། དེ་བཞིན་དུ། འཁོར་སྒྱུར་གྱི་རྒྱལ་པོའི་བློན་པོ་ཡིན་ན། འཁོར་
སྒྱུར་གྱི་རྒྱལ་པོའི་སྐྱེས་མ་ཐག་པས་རང་ཉིད་རིགས་ཀྱི་སྒོ་ནས་ཟིལ་གྱིས་གནོན་ནུས་བས་
མ་ཁྱབ་བོ།། ༈ རྫོགས་པའི་བྱང་ཆུབ་སེམས་ལྟ་དང་པོ་ལ་གནས་ཀྱང་
ཞེས་སོགས་ཀྱི་སྐབས་སུ་བཤད་བྱའི་ལུང་སོགས་ཀྱི་དོགས་གཅོད། སྤྱི་
དོན་པར་རྙིང་དང་བདེ་ཉིའི་དབུ་མར། བྱམས་པའི་རྣམ་ཐར་གྱི་མདོ་ཚན་ཕྱི་མའི་
སྐབས་སུ། ནམ་མཁའ་ལྡིང་གི་དབང་པོའི་ཕྲུ་གུ་ཐམས་ཅད་མཁྱེན་པ་ཉིད་དུ་སེམས་
བསྐྱེད་པའི་གཤོག་པའི་སྟོབས་ཀྱིས་ཕ་རོལ་གནོན་པ་དང་། ལྷག་པའི་བསམ་པ་ཡོངས་
སུ་དག་པའི་མིག་གི་ཡོན་ཏན་གང་ཡིན་པ་དེ་ནས་ཞེས་པའི་ལྷག་པའི་བསམ་པ་ལྷག་
བསམ་དག་པའི་སེམས་བསྐྱེད་ལ་བྱེད་པ་འགྲེལ་བཤད་མཁན་པོ་ལ་བསྒྲུབ་བྱ་ཡིན་ཞེས་པ་
དང་། འོག་ཏུ་ཡང་དེ་འདྲའི་ལྷག་བསམ་དང་པོའི་སེམས་བསྐྱེད་ལ་བྱེད་རིགས་པའི་
ཕྱིར། ཞེས་འཁོད་འདུག་པ་ནི། ལྷག་པའི་བསམ་པ་ཞེས་པའི་ཚིག་ཙམ་ལ་བརྟེན་ནས།
དེ་ལྷག་བསམ་དག་པའི་སེམས་བསྐྱེད་དང་ས་དང་པོའི་སེམས་བསྐྱེད་ལ་བྱེད་ཅེས་བཤད་

པ་ལས། རྗེ་འདི་ཉིད་ཀྱི་དགོངས་པ་ཡིན་མིན་ཐེ་ཚོམ་གྱི་གནས་ཏེ། རྗེ་འདིའི་སྲས་ཀྱི་
མཐུ་བོ་རྗེ་བཙུན་ཤེས་རབ་དབང་པོའི་དབུ་མ་དང་། སྒོ་མང་། བློ་གླིང་སོགས་ཀྱི་ཡིག་
ཆར། མདོ་ཚན་སྔ་མ་དང་ཊཱིཀ་ཆེན་གྱི་ལུང་ལ་བརྟེན་ནས། མདོ་ཕྱི་མས་བསྟན་པའི་
སེམས་བསྐྱེད་ལྷག་བསམ་དག་པའི་སེམས་བསྐྱེད་དང་། དེའི་སྐབས་ཀྱི་ལྷག་པའི་བསམ་
པ་ལྷག་བསམ་དག་པའི་སྙིང་རྗེ་ལ་བྱེད་པར་གསུངས་པའི་ཕྱིར། སྨད་ཀྱི་དབུ་མར། སྔ་
མ་དེ་སེམས་བསྐྱེད་སྤྱི་ཙམ་པ་དང་ཕྱི་མ་ལྷག་བསམ་དག་པའི་སེམས་བསྐྱེད་ལ་བྱེད་པར་
གསུངས། བྱང་རྩེའི་དབུ་མར། སྔ་མ་སེམས་བསྐྱེད་ཀྱི་གྲོགས་བྱང་ཆུབ་དོན་གཉེར་གྱི་
འདུན་པ་དང་ཕྱི་མ་གཞན་དོན་དོན་གཉེར་གྱི་འདུན་པ་ལ་བྱེད་པར་བཤད་པ་ཙམ་ལས།
ཤེས་བྱེད་ཀྱི་ལུང་གང་ཡང་མི་འདུག་ཅིང་། དོན་དུ་དེ་གཉིས་ཀ་ལྷག་བསམ་དག་པའི་
སེམས་བསྐྱེད་ལ་བྱེད་ན་ཟློས་སྐྱོན་དུ་མ་ཟད། མདོ་དེས་བྱང་ཆུབ་ཀྱི་སེམས་དང་སྙིང་རྗེ་
གཉིས་ཀའི་སྒོ་ནས་ཉན་རང་ཟིལ་གྱིས་གནོན་ཚུལ་མ་བསྟན་པར་ཁས་ལེན་དགོས་པས།
དེ་ཡང་འཐད་དེ། མདོ་ཚན་དང་པོའི་སྐབས་སུ། དེ་གཉིས་ཀའི་སྒོ་ནས་ཟིལ་གྱིས་
གནོན་ཚུལ་བསྟན་པ་གང་ཞིག འདིའི་མདོ་ཚན་སྔ་ཕྱི་གཉིས་ཀྱང་དཔེ་སོ་སོར་པ་ཙམ་
མ་གཏོགས་དོན་ཅིག་པའི་ཕྱིར། གལ་ཏེ་མདོ་ཚན་ཕྱི་མའི་སྐབས་ཀྱི་ལྷག་པའི་བསམ་པ།
ལྷག་བསམ་དག་པའི་སེམས་བསྐྱེད་ལ་བྱེད་རིགས་པར་ཐལ། ས་བཅུ་པའི་མདོ་ལས།
སེམས་བསྐྱེད་མ་ཐག་ཏུ་ལྷག་པའི་བསམ་པའི་ཆེ་བ་ཉིད་ཀྱིས་ཞེས་པའི་ལྷག་པའི་བསམ་
པ། ལྷག་བསམ་དག་པའི་བསམ་བསྐྱེད་ལ་བྱེད་རིགས་པ་གང་ཞིག མདོ་དེ་གཉིས་
དཔེ་སོ་སོར་བ་ཙམ་མ་གཏོགས་དོན་གཅིག་པའི་ཕྱིར། ཟེར་ན་མ་ཁྱབ་སྟེ། མདོ་དེ་
གཉིས་ཀྱིས་བསྟན་པའི་ཟིལ་གྱིས་གནོན་བྱེད་ཀྱི་སེམས་བསྐྱེད་གཉིས་དོན་གཅིག་ཡིན་པ་
གང་ཞིག དེ་གཉིས་བསྟན་པའི་ཟིལ་གྱིས་གནོན་བྱེད་ཀྱི་སྙིང་རྗེ་གཉིས་ཀྱང་དོན་གཅིག་
ཡིན་པའི་ཕྱིར། ས་བཅུ་པའི་མདོ་ལས། ལྷག་བསམ་དག་པའི་སྙིང་རྗེ་སྒོ་ནས་ཟིལ་གྱིས་
གནོན་ཚུལ་ཅིག་མ་བསྟན་པར་ཐལ། ལྷག་པའི་བསམ་པའི་ཆེ་བ་ཉིད་ཀྱིས་ཞེས་པའི་
ལྷག་པའི་བསམ་པ་དེ་ལྷག་བསམ་དག་པའི་སེམས་བསྐྱེད་ལ་བྱེད་རིགས་པའི་ཕྱིར།
ཟེར་ན་མ་ཁྱབ། དེས་དེ་ལྟར་ཤུགས་ལ་བསྟན་པའི་ཕྱིར། བྱམས་པའི་རྣམ་ཐར་གྱི་མདོ་
ལས།། བྱང་ཆུབ་ཏུ་སེམས་བསྐྱེད་ནས་རིང་པོར་མ་ལོན་པ། ཞེས་དང༌། བྱང་ཆུབ་ཏུ་

སེམས་དང་པོ་བསྐྱེད་པ་ཞེས་པའི་སྐབས་ཀྱི་བྱང་ཆུབ་གྱི་སེམས་གཉིས་དོན་དམ་སེམས་
བསྐྱེད་ལ་བྱེད་ཀྱང༌། ས་བཅུ་པའི་མདོ་ལས། སེམས་བསྐྱེད་མ་ཐག་ཏུ་ཞེས་པའི་སེམས་
དེ་ནི་ལྷག་བསམ་དག་པའི་སེམས་བསྐྱེད་ལ་བྱེད་རིགས་ཏེ། ཊཱིཀ་ཆེན་ལས། སེམས་
བསྐྱེད་མ་ཐག་ཏུ་ཞེས་པ་ནི་ས་དང་པོའི་སྐབས་ཡིན་པས་ལྷག་བསམ་དག་པའི་སེམས་
བསྐྱེད་པའོ།། ཞེས་དང༌། དེའི་གནད་ཀྱིས་བདེ་ཉིའི་དབུ་མར་ཡང་དེ་ལྷག་བསམ་དག་
པའི་སེམས་སྐྱེད་དང་དོན་དམ་སེམས་བསྐྱེད་གང་རུང་ལ་བྱེད་ཅེས་གསུངས་དགོས་བྱུང་
པའི་ཕྱིར སྤྱི་དོན་དང་རྗེ་དྲུང་དབུ་མར་ཡང་། དོན་དམ་པའི་སེམས་བསྐྱེད་མ་ཐག་ཏུ་
བྱང་སེམས་ས་དང་པོ་བ་དེས། ཞེས་པ་དང༌། བྱང་སེམས་ས་དང་པོ་པས་དོན་དམ་
པའི་སེམས་བསྐྱེད་མ་ཐག་ཏུ་ཉན་རང་ཟིལ་གྱིས་གནོན་པར་གསུངས་པ་ཙམ་ལས། ས་
བཅུ་པའི་མདོར་སེམས་བསྐྱེད་མ་ཐག་ཏུ་ཞེས་པའི་སེམས་བསྐྱེད་དེ་དོན་དམ་སེམས་
བསྐྱེད་ལ་བྱེད་པར་མ་གསུངས་པའི་ཕྱིར། འགྲེལ་བཤད་ཀྱིས་བྱམས་པའི་རྣམ་ཐར་གྱི་
མདོ་ལས།། བྱང་ཆུབ་ཏུ་སེམས་བསྐྱེད་ནས་རིང་པོར་མ་ལོན་པ་ཞེས་དང༌། བྱང་ཆུབ་
ཏུ་སེམས་དང་པོ་བསྐྱེད་པ་ཞེས་པའི་སྐབས་ཀྱི་བྱང་ཆུབ་ཀྱི་སེམས་དེ། བརྡ་ལས་བྱུང་
བའི་སེམས་ཏེ་བྱང་སེམས་སོ་སྐྱེའི་སེམས་བསྐྱེད་ལ་བྱེད། དེས་རྒྱུ་མཚན་གྱིས་མདོ་ཚན་
དང་པོའི་སྐབས་ཀྱི་བྱང་སེམས་ལས་དང་པོ་བ་བྱང་སེམས་ཚོགས་ལམ་པ་ལ་བྱེད་པར་
གསུངས་པ་འགོག་པ་ལ། ཊཱིཀ་ཆེན་ལས། འགྲེལ་བཤད་ལས་ལུང་དེ་གཉིས་ཀྱི་དོན་
བརྡ་ལས་བྱུང་བའི་སེམས་སྐྱེད་ལ་འཆད་མོད་ཀྱང༌། ལས་དང་པོ་བ་དང་སེམས་བསྐྱེད་
ནས་རིང་དུ་མ་ལོན་པ་ཞེས་གསུངས་པ་ནི། དོན་དམ་པའི་སེམས་སྐྱེད་ལ་ལྟོས་ནས་ཡིན་
ལ། ཞེས་གསུངས། དེའི་དོན་འགྲེལ་པ་ལ། སྤྱི་དོན་ལས། དེ་རྣམས་ཀྱི་དོན་ནི་ཞེས་
སོགས་གསུངས་སོ།། དེའི་སྐབས་ཀྱི་བྱང་སེམས་ལས་དང་པོ་བ་བྱང་སེམས་ཚོགས་ལམ་
པ་ལ་བྱེད་པར་གསུངས་པ་འགོག་པ་ལ། ཊཱིཀ་ཆེན་ལས། སྡེར་དེ་བཞིན་གཤེགས་
པའི་རིགས་སུ་སྐྱེས་པས་དང་པོ་ནས་ཡིན་པར་གསུངས་པ་དང་།ཞེས་དང་རྩ་བའི་ཚིག་
རྐང་གསུམ་གྱི་དོན་ཡང་མདོ་དེའི་དོན་བསྡུས་པར་སྣང་པའི་ཕྱིར་དང་། ཞེས་གསུངས།
དེ་གཉིས་ཀྱི་དོན་འགྲེལ་པ་ལ། སྤྱི་དོན་ལས། རིགས་པ་གཉིས་པ་ནི་ཞེས་སོགས་དང་།
རྩི་བའི་ཚིག་རྐང་གསུམ་གྱི་དོན་ཡང་མདོ་དེའི་དོན་བསྡུས་པར་སྣང་བའི་ཕྱིར། ཞེས་

པའི་དོན་ནི་ཞེས་སོགས་གསུངས་སོ།། འགྲེལ་བཤད་ལས། མདོ་དེའི་སྐབས་ཀྱི་ཟིལ་
གྱིས་གནོན་བྱེད་ཀྱི་སེམས་བསྐྱེད་བརྡ་ལས་བྱུང་བའི་སེམས་བསྐྱེད་ལ་བྱེད། ས་བཅུ་
བའི་མདོ་ལས་གསུངས་པའི་ཟིལ་གྱིས་གནོན་བྱེད་ཀྱི་སེམས་བསྐྱེད་ས་དང་པོའི་སེམས་
བསྐྱེད་ལ་བྱེད་པར་གསུངས་པ་ནང་འགལ་བསྟན་ནས་འགོག་པ་ལ། ཊཱིཀ་ཆེན་ལས།
ལུང་སྔ་ཕྱི་གཉིས་ཀ་ནི་དཔེ་སོ་སོར་བ་ཙམ་མ་གཏོགས་དོན་གཅིག་པའི་ཕྱིར། ཞེས་
དང༌། ལྷག་པའི་བསམ་པ་དག་པའི་སེམས་བསྐྱེད་ནི། ས་དང་པོའི་སེམས་བསྐྱེད་ལ་
མདོ་སྡེ་རྒྱན་ལ་སོགས་པ་མང་པོ་ལས་གསུངས་པའི་ཕྱིར་རོ།། ཞེས་གསུངས། དེའི་དོན་
འགྲེལ་པ་ལ། སྤྱི་དོན་ལས། དེ་མི་འཐད་དེ། བྱམས་པའི་རྣམ་པར་ཐར་པའི་མདོ་
གསུངས་པའི་ཉན་རང་ཟིལ་གྱིས་གནོན་བྱེད་ཀྱི་སེམས་བསྐྱེད་ས་དང་པོའི་སེམས་བསྐྱེད་
ལ་བྱེད་རིགས་པའི་ཕྱིར། ཞེས་པ་ནས། གཞུང་འདིའི་བཤད་བྱ་རྩ་བའི་མདོར་གྱུར་
པའི་ས་བཅུ་པའི་མདོ་གཅིག་ཡོད་བའི་ཕྱིར། ཞེས་པའི་བར་གསུངས་པའི་ཕྱིར། དེས་
ན་ཊིཀ་ཆེན་ལས། ལུང་དེ་གཉིས་ཀྱི་དོན་བརྡ་ལས་བྱུང་བའི་སེམས་བསྐྱེད་ལ་འཆད་
མོད་ཀྱང་། ཞེས་པའི་ལུང་གཉིས་བྱམས་པའི་རྣམ་ཐར་གྱི་མདོ་སྔ་ཕྱི་གཉིས་བྱེད་ཅིང་།
ལུང་སྔ་ཕྱི་གཉིས་ཀ་ནི་དཔེ་སོ་སོར་པ་ཙམ་མ་གཏོགས་དོན་གཅིག་པའི་ཕྱིར། ཞེས་པའི་
ལུང་གཉིས་ནི་བྱམས་པའི་རྣམ་ཐར་གྱི་མདོ་ཚན་ཕྱི་མ་དང་། ས་བཅུ་པའི་མདོ་ཚན་དེ་
ལ་བྱེད་དགོས་སོ།། བྱམས་པའི་རྣམ་ཐར་གྱི་མདོ་དང་པོ་དང་། ས་བཅུ་པའི་མདོ་ཚན་
དེ་གཉིས་ནི་དོན་གཅིག་ཀྱང་། དཔེ་སོ་སོར་བ་མིན་ཏེ། དེ་དཔེ་གཅིག་ཡིན་པའི་ཕྱིར་
རོ།། འགྲེལ་བཤད་ཀྱི་ལུགས་ལ་ཡང་། བྱམས་པའི་རྣམ་ཐར་གྱི་མདོ་ཚན་སྔ་ཕྱི་གཉིས།
དཔེ་སོ་སོར་ཙམ་མ་གཏོགས་དོན་གཅིག་ཀྱང་། དེའི་མདོ་ཚན་དང་པོ་དེ་ས་བཅུ་པའི་
མདོ་དང་དཔེ་གཅིག་ལ་དོན་མི་གཅིག དེའི་མདོ་ཚན་ཕྱི་མ་དེ་ས་བཅུ་པའི་མདོ་དང་
དཔེ་དོན་གཉིས་ཀ་མི་གཅིག་པར་འདོད་དགོས་སོ།། བྱམས་པའི་རྣམ་ཐར་གྱི་མདོ་འདི་
དང་། ས་བཅུ་པའི་མདོ་འདི་གཉིས་ཀ་རྫོགས་པའི་བྱང་ཆུབ་སེམས་ལྟ་དང་པོ་ལ་གནས་
ཀྱང་།། ཞེས་པའི་གཞུང་འདིའི་བཤད་བྱ་རྩ་བའི་མདོ་ཡིན་ཏེ། དང་པོ་དེ་ལྟར་ཡིན་པ་
གང་ཞིག གཉིས་པ་དེ་ཡང་དེ་ལྟར་ཡིན་པའི་ཕྱིར། དང་པོ་གྲུབ་སྟེ། གཞུང་འདི་
བྱམས་པའི་རྣམ་ཐར་གྱི་མདོ་དེའི་དོན་འཆད་བྱེད་ཀྱི་གཞུང་ཡིན་པའི་ཕྱིར་ཏེ། ཊཱིཀ་

ཆེན་ལས། རྩ་བའི་ཚིག་རྐང་གསུམ་གྱི་དོན་ཡང་མདོ་དེའི་དོན་བསྡུས་པར་སྣང་བའི་
ཕྱིར་ཞེས་དང་། སྤྱི་དོན་ལས། རྩ་བའི་ཐལ་འགྱུར་ལ་ཁྱབ་པ་ཡོད་དེ། གཞུང་འདི་
ཞེས་སོགས་གསུངས་པའི་ཕྱིར། གཉིས་པ་གྲུབ་སྟེ། ཊཱིཀ་ཆེན་ལས། འདིར་ས་དང་པོ་
སོགས་བཤད་པ་ནི། མདོ་སྡེ་ས་བཅུ་པ་ལ་བརྟེན་ནས་འཆད་ལ། ཞེས་དང་སྤྱི་དོན་ལས།
སྐབས་འདིར་འཇུག་འགྲེལ་དུ་དྲངས་པའི་བྱམས་པའི་རྣམ་ཐར་གྱི་མདོ་དང་། ས་བཅུ་
པའི་མདོ་འདི་གཉིས་ཀ་གཞུང་འདིའི་བཤད་བྱ་རྩ་བའི་མདོ་ཡིན་པར་གསུངས་པའི་ཕྱིར།
བྱང་སེམས་སོ་སྐྱེས་ཉན་རང་རིགས་ཀྱི་སྒོ་ནས་ཟིལ་གྱིས་གནོན་ནུས་ཞེས་པའི་རིགས་དེ་
རགས་པ་བརྡ་ལས་བྱུང་བའི་སེམས་བསྐྱེད་དེ། མོས་སྤྱོད་ཀྱི་སེམས་བསྐྱེད་དང་། བྱང་
འཕགས་ཀྱིས་དེ་གཉིས་རིགས་ཀྱི་སྒོ་ནས་ཟིལ་གྱིས་གནོན་ནུས་ཞེས་པའི་རིགས་ཁྱད་པར་
ཅན་ལྷག་བསམ་དག་པའི་སེམས་བསྐྱེད་དང་། ལྷག་བསམ་དག་པའི་སྙིང་རྗེ་ལ་བྱེད།
ས་བདུན་པ་ནས་བློས་སྟོབས་ཀྱིས་ཟིལ་གྱིས་གནོན་ནུས་ཞེས་པའི་བློ་དེ་སྟོང་ཉིད་རྟོགས་
པའི་བློ་ལ་བྱེད་བྱས་པ་ལ་ཁ་ཅིག བྱང་སེམས་སོ་སྐྱེས་ཉན་རང་སྙིང་རྗེའི་སྒོ་ནས་ཟིལ་
གྱིས་གནོན་ནུས་པར་ཐལ། དེས་དེ་ཐེག་ཆེན་སེམས་བསྐྱེད་ཀྱིས་སྒོ་ནས་ཟིལ་གྱི་གནོན་
ནུས་པ་གང་ཞིག རྒྱུ་མཚན་མཚུངས་པའི་ཕྱིར། འདོད་ན། ཐེག་ཆེན་གྱི་རིགས་སད་
པའི་ལམ་མ་ཞུགས་ཀྱི་གང་ཟག་དེས་ཀྱང་དེ་སྙིང་རྗེའི་སྒོ་ནས་ཟིལ་གྱིས་གནོན་ནས་པར་
ཐལ། འདོད་པའི་ཕྱིར་ན། ཟིལ་གྱིས་གནོན་བྱེད་ཀྱི་སྙིང་རྗེ་ལ་ཐེག་ཆེན་སེམས་བསྐྱེད་
ཀྱིས་ཟིན་པའི་སྙིང་རྗེ་ཡིན་མི་དགོས་ན་འདོད་ལན་འདེབ་ཀྱང་ཆོག་པ་འདྲའོ།། ཡང་ཁ་
ཅིག ས་དང་པོ་པས་ཉན་རང་བློའི་སྟོབས་ཀྱི་སྒོ་ནས་ཟིལ་གྱིས་གནོན་ནུས་པར་ཐལ།
དེས་ཐེག་ཆེན་སེམས་བསྐྱེད་ཀྱི་བློའི་སྒོ་ནས་ཟིལ་གྱི་གནོན་ནུས་པའི་ཕྱིར་ན་མ་ཁྱབ་སྟེ།
ཉན་རང་བློའི་སྒོ་ནས་ཟིལ་གྱིས་གནོན་ནུས་པ་ལ་སྟོང་ཉིད་རྟོགས་པའི་བློའི་སྒོ་ནས་ཟིལ་
གྱིས་གནོན་དགོས་པ་ལས། དེས་དེ་ལྟར་གནོན་མི་ནུས་པའི་ཕྱིར། བྱས་པ་ལ་ཁོ་ན་རེ།
དེས་དེ་སྟོང་ཉིད་རྟོགས་པའི་ཤེས་རབ་ཀྱི་སྒོ་ནས་ཟིལ་གྱིས་གནོན་ནུས་པར་ཐལ། དེས་
དེ་ཐབས་ཁྱད་པར་ཅན་གྱིས་ཟིན་པའི་སྟོང་ཉིད་རྟོགས་པའི་ཤེས་རབ་ཀྱི་སྒོ་ནས་ཟིལ་
གྱིས་གནོན་ནས་པའི་ཕྱིར། དེར་ཐལ། ས་དང་པོ་པ་ལ་དེ་ཡོད། ཉན་རང་ལ་དེ་མེད་
པའི་ཕྱིར་ན་མ་ཁྱབ། དེ་ཁྱབ་པར་ཐལ ས་དང་པོ་པ་ལ་སྟོང་ཉིད་རྟོགས་པའི་ཤེས་རབ་

ཡོད། ཉན་རང་ལ་དེ་མེད་ན། དེས་དེ་སྟོང་ཉིད་རྟོགས་པའི་ཤེས་རབ་ཀྱི་སྒོ་ནས་ཟིལ་
གྱིས་གནོན་དགོས་པར་གསུང་པའི་ཕྱིར་ན་ཡང་མ་ཁྱབ། འོ་ན། སྟོང་ཉིད་རྟོགས་པའི་
ཐེག་ཆེན་གྱི་རིགས་ཅན་ལམ་མ་ཞུགས་ཀྱི་གང་ཟག་དེས་ཀྱང་། ཉན་རང་སྟོང་ཉིད་
རྟོགས་པའི་བློའི་སྒོ་ནས་ཟིལ་གྱིས་གནོན་ནུས་པར་ཐལ། དེས་དེ་ཐབས་ཁྱད་པར་ཅན་
གྱི་ཟིན་པའི་སྟོང་ཉིད་རྟོགས་པའི་སྒོ་ནས་ཟིལ་གྱིས་གནོན་ནུས་པའི་ཕྱིར། དེར་ཐལ།
དེ་ལ་དེ་འདྲའི་བློ་ཡོད། ཉན་རང་ལ་དེ་མེད་པའི་ཕྱིར། ཁྱབ་པ་ཁས། འདོད་མི་ནུས་
ཏེ། དེས་ཟིན་བྱེད་ཀྱི་བློ་ཐབས་ཁྱབ་པར་ཅན་གྱི་སྒོ་ནས་ཉན་རང་སྟོང་ཉིད་རྟོགས་པའི་
བློའི་སྒོ་ནས་ཟིལ་གྱིས་གནོན་ནུས་པར་ཐལ། དེས་དེ་ཐབས་ཁྱད་པར་ཅན་གྱིས་ཟིན་
པའི་སྟོང་ཉིད་རྟོགས་པའི་སྒོ་ནས་ཟིལ་གྱིས་གནོན་ནུས་པའི་ཕྱིར། དེར་ཐལ། དེ་ལ་དེ་
འདྲའི་བློ་ཡོད། ཉན་རང་ལ་དེ་མེད་པའི་ཕྱིར། ཁྱབ་ཁས། འདོད་མི་ནུས་ཏེ། དེས་
ཟིན་བྱེད་ཀྱི་བློ་ཐབས་ཁྱད་པར་ཅན་གྱི་སྒོ་ནས་ཉན་རང་དེ་ལ་ཟིལ་གྱིས་གནོན་ནུས་ཀྱང་།
ཟིན་བྱ་སྟོང་ཉིད་རྟོགས་པའི་བློ་དེའི་ངོ་བོའི་སྒོ་ནས་ཟིལ་གྱིས་གནོན་མི་ནུས་པའི་ཕྱིར།
བྱང་སེམས་ས་དང་པོ་པས་ཀུན་རྫོབ་སེམས་བསྐྱེད་སོགས་བསོད་ནམས་ཀྱི་ཚོགས་ཀྱི་སྒོ་
ནས་ཉན་རང་ཟིལ་གྱིས་གནོན་ཅིང་། ས་བདུན་པ་པས་དོན་དམ་སེམས་བསྐྱེད་སོགས་
ཡེ་ཤེས་ཀྱི་ཚོགས་ཀྱི་སྒོ་ནས་ཟིལ་གྱིས་གནོན་པར་འདོད་དགོས་སོ།། བྱང་སེམས་ས་དང་
པོ་པས་ས་བདུན་པ་ཐོབ་པའི་ཚེ། ཉན་རང་བློའི་སྒོ་ནས་ཟིལ་གྱིས་གནོན་པའི་ཡོན་ཏན་
ཐོབ་པར་འདོད་དགོས་པས། དེ་ལྟར་ན་སེམས་ཅན་ཡིན་ན་ས་བདུན་པ་ཐོབ་པའི་ཚེ་
ཉན་རང་བློའི་སྒོ་ནས་ཟིལ་གྱིས་གནོན་པའི་ཡོན་ཏན་ཐོབ་པས་ཁྱབ་བམ་ཞེ་ན། ཁྱབ་སྟེ་
སེམས་ཅན་ཡིན་ན། ས་བདུན་པ་ཐོབ་པའི་ཚེ་ས་བདུན་པའི་ཡོན་ཏན་ཐོབ་པས་ཁྱབ་
པའི་ཕྱིར། བྱས་པ་ལ་ཁ་ཅིག ས་བདུན་པ་ཐོབ་པའི་ཚེ། ས་བདུན་པའི་ཡོན་ཏན་
ཐོབ་ཁ་མའི་གང་ཟག་ཆོས་ཅན། དེར་ཐལ། དེའི་ཕྱིར་ཏེ། དེ་ཡོད་པའི་ཕྱིར། མ་
གྲུབ་ན། ས་བདུན་པ་ཐོབ་པའི་ཚེ། ས་བདུན་པའི་ཡོན་ཏན་ཆོས་ཅན། ཁྱོད་ཐོབ་ཁ་
མའི་གང་ཟག་ཡོད་པར་ཐལ། ཁྱོད་ཐོབ་བྱ་ཡིན་པའི་ཕྱིར། ཟེར་ན། ཆོས་ཅན་སྐྱོན་
ཅན་ནོ།། འོ་ན། སངས་རྒྱས་པའི་ཚེ་རྣམ་མཁྱེན་ཐོབ་ཁ་མའི་གང་ཟག་ཡོད་པར་ཐལ།
རྟགས་དེའི་ཕྱིར། འདོད་ན། རྣམ་མཁྱེན་ཐོབ་པའི་ཚེ། རྣམ་མཁྱེན་ཐོབ་ཁ་མའི་གང་

ཟག་ཡོད་པར་ཐལ། འདོད་པའི་ཕྱིར། འདོད་ན། རྣམ་མཁྱེན་ཐོབ་པའི་ཚེ། རྣམ་
མཁྱེན་ཐོབ་དགོས་ཀྱི་གང་ཟག་ཡོད་པར་ཐལ་ལོ།། འདོད་ན། རྣམ་འཁྱེན་ཐོབ་པའི་ཚེ།
རྣམ་མཁྱེན་མ་ཐོབ་པའི་གང་ཟག་ཡོད་པར་ཐལ་ལོ།། འདོད་མི་ནུས་ཏེ། སེམས་ཅན་
ཡིན་ན། རྣམ་མཁྱེན་ཐོབ་པའི་ཚེ་རྣམ་མཁྱེན་ཐོབ་ཟིན་པས་ཁྱབ་པའི་ཕྱིར། གལ་ཏེ་
ཉན་རང་དགྲ་བཅོམ་ཆོས་ཅན། ཁྱོད་ཀྱིས་ས་བདུན་པ་ཐོབ་པའི་ཚེ་ཉན་རང་དགྲ་
བཅོམ་བློའི་སྒོ་ནས་ཟིལ་གྱིས་གནོན་ནུས་པར་ཐལ། ཁྱོད་སེམས་ཅན་ཡིན་པའི་ཕྱིར།
འདོད་ན། དེ་ཆོས་ཅན། ས་བདུན་པ་ཐོབ་པའི་ཚེ་ཁྱོད་ཀྱིས་ཁྱོད་ཟིལ་གྱིས་གནོན་ནུས་
པར་ཐལ། ཁྱོད་ཀྱིས་ས་བདུན་ཐོབ་པའི་ཚེ་ཁྱོད་ཟིལ་གྱིས་གནོན་ནུས་པའི་ཕྱིར་ན་མ་
ཁྱབ་པར་འདྲའོ།། ཡིག་ཆ་རྣམས་སུ་ཏིང་ངེ་འཛིན་ལ་ཐོད་རྒལ་དུ་སྙོམས་པར་འཇུག་པ་
དང༌། ཐོད་རྒལ་གྱི་ཏིང་ངེ་འཛིན་ལ་སྙོམས་པར་འཇུག་པ་གཉིསལ་ཁྱད་པར་ཆེའོ།།
ཞེས་གསུངས་ན། དེ་གཉིས་ཀྱི་ཁྱད་པར་གང་གི་སྒོ་ནས་འཇོག་ཟེར་ན། ཐོད་རྒལ་གྱི་
ཏིང་ངེ་འཛིན་ལ་སྙོམས་པར་འཇུག་པ་ནི། རྣམ་བཤད་སྙིད་པོ་རྒྱན་ལས། དམན་ལམ་
སྔོན་མ་སོང་གི་དབང་དུ་བྱས་ན་ས་དྲུག་པ་ནས་འཇོག་པར་གསུངས་ཀྱང་། ཕར་ཕྱིན་གྱི་
ཡིག་ཆར། དེ་གཙོ་ཆེ་བའི་དབང་དུ་བྱས་པ་ཡིན་པས། རང་ལུགས་ས་གཉིས་པ་ནས་
འཇོག་པར་གསུངས་པ་མ་ཟད། དེའི་མཚན་ཉིད་ཀྱི་ཟུར་ལ་ཐེག་ཆེན་གྱི་རྗེས་ལ་མངོན་
རྟོགས་ཞེས་སྦྱར་པས། དེ་ཡིན་ན། ཐེག་ཆེན་གྱི་སྒོམ་ལམ་ཡིན་དགོས་ལ། ཏིང་ངེ་
འཛིན་ལ་ཐོད་རྒལ་དུ་སྙོམས་པར་འཇུག་པ་ཙམ་ནི་བྱང་འཕགས་ལ་ཡོད་པར་མ་ཟད།
ཐེག་དམན་ལ་ཡང་ཡོད་པའི་ཕྱིར་ཏེ། གཅིག་རྒལ་སོང་ཞིང་འོད་ནས་ནི།། ཞེས་སོགས་
གསུངས་པའི་ཕྱིར། འགྲེལ་བཤད་ཀྱིས། ས་དྲུག་པ་མན་ཆད་དུ་ཉན་རང་བློ་སྟོབས་
ཀྱིས་ཟིལ་གྱིས་གནོན་མི་ནུས་ཤིང་ས་བདུན་པ་ནས་དེ་ལྟར་ནུས་པར་གསུངས་པའི་དོན།
ས་དྲུག་པ་མན་ཆད་དུ་ལམ་གང་མངོན་དུ་བྱེད་ཀྱང་། འབད་རྩོལ་དང་བཅས་པར་མ་
ཟད། མདོ་ལ་སོགས་པའི་ཆོས་ཀྱི་མཚན་མ་སྟེ། ལུང་གི་ཚིག་ལ་མ་ལྟོས་པར་རང་སྟོབས་
ཀྱིས་མངོན་དུ་བྱེད་མི་ནུས་པས་མཚན་མེད་ཀྱི་ལམ་མ་ཐོབ། ས་བདུན་པར་འབད་རྩོལ་
དང་བཅས་ཀྱང་། མདོ་ལ་སོགས་པའི་ཆོས་ཀྱི་མཚན་མའམ། ལུང་གི་ཚིག་ལ་ལྟོས་མེད་
དུ་ལམ་དེ་མངོན་དུ་བྱེད་ནུས་པའི་མཚན་མེད་ཀྱི་ལམ་ཐོབ་པ་ལ་བྱེད་ཟེར། དེ་ལ་ཊཱིཀ་

ཆེན་ལས། འདི་ལ་དེ་ཁོ་ན་ཉིད་རྟོགས་པའི་སྟེང་ནས་ཁྱད་པར་བཞག་དགོས་པར་སྣང་
ངོ་ཞེས་བཀག་གོ ། འགོག་ཚུལ་ནི་ལུགས་དེ་ནི་མི་འཐད་དེ། ས་བདུན་པར་ཉན་རང་
བློ་སྟོབས་ཀྱིས་ཟིལ་གྱིས་གནོན་ཚུལ་ཆོས་ཉིད་ལ་མངོན་སུམ་དུ་འཇུག་ལྡང་བྱེད་ཚུལ་གྱི་
སྒོ་ནས་ཡིན་གྱི་ཁྱེད་ཀྱི་བཤད་པ་ལྟར་མ་ཡིན་པའི་ཕྱིར། ཞེས་པའི་དོན་ཡིན་ནོ།། དེ་
ལྟར་བཀག་པ་ཡང་། ས་དྲུག་པ་དང་བདུན་པར་ལམ་མངོན་དུ་བྱེད་ཚུལ་གྱི་ཁྱད་པར་
བཤད་པ་དེ། ཉན་རང་བློ་སྟོབས་ཀྱིས་ཟིལ་གྱིས་གནོན་པའི་དོན་ཡིན་པ་བཀག་པ་ལས།
ལམ་མངོན་དུ་བྱེད་ཚུལ་ལ་ནི་དགག་པ་མ་མཛད་འདུག་པས། འགྲེལ་བཤད་ལྟར་
འཐད་པ་ཨེ་ཡིན་སྙམ་མོ།། ཡང་ཁ་ཅིག འགྲེལ་བཤད་ཀྱི་ལུགས་ལ། ས་དྲུག་པ་དང་
བདུན་པ་གཉིས་སུ་ལམ་མངོན་དུ་བྱེད་པ་ལ་མདོ་ལ་སོགས་པའི་ཆོས་ཀྱི་མཚན་མ་མངོན་
དུ་བྱེད་མི་བྱེད་ཀྱི་ཁྱད་པར་ཡོད་དེ། ས་དེ་གཉིས་སུ། སྟོང་ཉིད་ལ་མངོན་སུམ་དུ་
སྙོམས་པར་འཇུག་པ་ལ། སྟོང་ཉིད་ཀྱི་སྒྲ་སྤྱི་དང་དོན་སྤྱི་བློ་ཡུལ་དུ་འཆར་བ་སྔོན་དུ་
འགྲོ་དགོས་མི་དགོས་ཀྱི་ཁྱད་པར་ཡོད་པའི་ཕྱིར་ཟེར་རོ།། འོ་ན། འགྲེལ་བཤད་གྱིས།
ས་དེ་གཉིས་སུ། ཉན་རང་བློ་སྟོབས་ཀྱིས་ཟིལ་གྱིས་གནོན་ནུས་མི་ནུས་ཀྱི་ཁྱད་པར་
བཞག་པ་དེ། སྟོང་ཉིད་མངོན་སུམ་དུ་རྟོགས་པ་ལ་སྟོང་ཉིད་ཀྱི་སྒྲ་སྤྱི་དང་དོན་སྤྱི་བློ་
ཡུལ་དུ་འཆར་བ་སྔོན་དུ་འགྲོ་དགོས་མི་དགོས་ཀྱི་སྒོ་ནས་བཞག་པར་ཐལ། འདོད་པའི་
ཕྱིར། འདོད་ན། དེ་དེ་ལྟར་བཞག་པ་སྟོང་ཉིད་མངོན་སུམ་དུ་རྟོགས་ཚུལ་གྱི་སྒོ་ནས་
བཞག་པ་ཡིན་པར་ཐལ། འདོད་པའི་ཕྱིར། འདོད་ན། ཊཱིཀ་ཆེན་ལས། འདི་ལ་དེ་
ཁོ་ན་ཉིད་རྟོགས་པའི་སྟེང་ནས་ཁྱད་པར་བཞག་དགོས་པར་སྣང་ངོ་ཞེས་སོགས་དགག་པ་
འགྲེལ་བཤད་མཁན་པོ་ལ་མི་འཇུག་པར་ཐལ་ལོ།། ཡིག་ཆ་རྣམས་སུ། ས་དྲུག་པ་མན་
ཆད་དུ་ཉན་རང་བློ་སྟོབས་ཀྱི་ཟིལ་གྱིས་གནོན་མི་ནུས་ཤིང༌། ས་བདུན་པ་ནས་ནུས་པའི་
དོན་ཡོད་དེ། ས་དྲུག་པ་མན་ཆད་དུ་སེམས་ཀྱི་སྐད་ཅིག་རེ་རེ་ལ་འགོག་པ་ཡང་དག་
པའི་མཐའ་ལ་མངོན་སུམ་དུ་འཇུག་ལྡང་བྱེད་མི་ནུས། ས་བདུན་པ་ནས་དེ་ལྟར་ནུས་
པའི་རྒྱུ་མཚན་གྱིས་ཡིན་གསུངས། དེ་ལ་གལ་ཏེ་ས་དྲུག་པ་མན་ཆད་དུ་དེ་ལྟར་ནུས་པར་
ཐལ། དེ་མན་ཆད་དུ་སེམས་ཀྱི་སྐད་ཅིག་མ་ཐུང་ངུ་རེ་རེ་ལ་དེ་ལྟར་མི་ནུས་ཀྱང་། རིང་
པོ་རེ་རེ་ལ་དེ་ལྟར་ནུས་པའི་ཕྱིར། དེར་ཐལ། བྱ་རྫོགས་ཀྱི་སྐད་ཅིག་མ་རིང་པོ་རེ་རེ་ལ་

དེ་ལྟར་ནུས་པའི་ཕྱིར་ཏེ། བྱ་རྫོགས་སྐད་ཅིག་མ་ལ་སྐྱེས་བུ་སྟོབས་ལྡན་གྱིས་སེ་གོལ་
བཏོགས་པའམ། མིག་འཛུམ་པའི་ཡུན་ཚད་ནས། བསྐལ་པའི་ཡུན་ཚད་ཀྱི་བར་དུ་མི་
འཇོག་རིགས་པའི་ཕྱིར་ཟེར་ན། སྐྱོན་མེད་དེ་སྐབས་འདིའི་སེམས་ཀྱི་སྐད་ཅིག་མ་རེ་རེ་
ཞེས་པ་ནི་སེམས་ཀྱི་སྐད་ཅིག་མ་ཐུང་ངུ་རེ་རེ་ལ་བྱེད་རིགས་པའི་ཕྱིར་ཏེ། དེ་བྱ་རྫོགས་
ཀྱི་སྐད་ཅིག་མའི་ཐུང་མཐའ་རེ་རེ་ལ་བྱེད་རིགས་པའི་ཕྱིར། དེར་ཐལ། ས་དྲུག་པ་མན་
ཆད་དུ་བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་དེ་འདྲའི་འགོག་པ་ལ་མངོན་
སུམ་དུ་འཇུག་ལྡང་བྱེད་མི་ནུས། ས་བདུན་པ་ནས་དེ་ལྟར་ནུས་པའི་ཕྱིར། བྱས་པ་ལ་
ཁ་ཅིག དེ་འདྲའི་འཇུག་ལྡང་གཉིས་ཀ་ནུས་པའི་བྱ་རྫོགས་ཀྱི་སྐད་ཅིག་མ་ཆོས་ཅན།
ཁྱོད་བྱ་རྫོགས་ཀྱི་སྐད་ཅིག་མའི་ཐུང་མཐའ་མ་ཡིན་པར་ཐལ། ཁྱོད་ཀྱི་ཆ་ཤས་ལ་བྱ་
རྫོགས་ཀྱི་སྐད་ཅིག་མ་སྔ་ཕྱི་གཉིས་ཡོད་པའི་ཕྱིར་ཏེ། དེ་འདྲའི་འཇུག་ལྡང་གི་བྱ་བ་
གཉིས་རིམ་ཅན་དུ་འབྱུང་པའི་ཕྱིར་ཟེར་ན། འདི་ལ་མཁས་པ་འགའ་རེའི་ཞལ་ནས།
ས་བདུན་པར་བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་འཇུག་ལྡང་གཉིས་ཀ་མི་
ནུས་ཀྱང་། ཐུང་མཐའ་གཅིག་ལ་སྙོམས་པར་འཇུག་ཅིང་། ཐུང་མཐའ་གཅིག་ལ་ལྡང་
པར་རྒྱུ་མཚན་གྱིས། ཡིག་ཆར་སེམས་ཀྱི་སྐད་ཅིག་རེ་རེ་ལ་ཞེས་དང་། རྩ་བར། རིང་
དུ་སོང་འདིར་འདི་ནི་སྐད་ཅིག་དང་།། སྐད་ཅིག་ལ་ནི་འགོག་པར་འཇུག་འགྱུར་ཞིང་།།
ཞེས། སྐད་ཅིག་སྔ་ཕྱི་གཉིས་སྨོས་པ་ཡིན་ནོ།། ཞེས་གསུངས་པ་ཐོས་ཀྱང་། རང་རེའི་
ཡིག་ཆ་ཐམས་ཅད་ལས་ནི་བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་འཇུག་ལྡང་
བྱེད་ནུས། ཞེས་གསུངས་པ་ལས། འཇུག་ལྡང་གཉིས་ཀ་བྱེད་ནུས་པའི་གསལ་ཁ་ཡོད་
པ་མ་མཐོང་ངོ་།། བློ་གླིང་ཡིག་ཆར་རྗེ་བཙུན་རེད་མདའ་བའི་གསུང་གི་རྗེས་སུ་འབྲངས་
ནས་བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་འཇུག་ལྡང་གཉིས་ཀ་ནུས་པར་ཤིན་
ཏུ་གསལ་བར་གསུངས་པས། རང་རེའི་ཡིག་ཆའི་དོན་ཡང་དེ་ཡིན་ཚོད་འདྲའོ།། དེའི་
ཕྱིར། ས་དྲུག་པ་འདི་དེ་འདྲའི་ཐུང་མཐའ་གཉིས་ལ་འཇུག་ལྡང་གཉིས་ཀ་བྱེད་ནུས་
པར་འདོད་དགོས་སོ།། འོ་ན། ས་བདུན་པར་དེ་ལྟར་སྙོམས་པར་འཇུག་པའི་འགོག་པ་
དེ་གང་ལ་བྱེད་ཅེ་ན། སྤྱིར་དེ་བཞིན་ཉིད་དང་། དེའི་ནང་ནས་ཀྱང་ས་དྲུག་པ་མན་
ཆད་ཀྱི་ངོ་སྐལ་གྱི་སྤང་བྱ་མ་ལུས་པར་སྤངས་ཤིང་། ཤེར་ཕྱིན་གྱི་ཉམས་ལེན་ཆེས་ལྷག་

པའི་སྟོབས་ཀྱིས་ཐོབ་པའི་དེ་བཞིན་ཉིད་ལ་བྱ་ཞིང་། ས་བདུན་པའི་ཚེ། དེ་ལ་སྙོམས་
པར་འཇུག་ཀྱང་དེ་འདྲའི་འགོག་པ་མངོན་དུ་བྱས་པ་ནི་མ་ཡིན་ནོ།། དེ་ལྟར་ཡང་རང་
འགྲེལ་ལས། འགོག་པ་ལ་སྙོམས་པར་འཇུག་པ་ནི་ཡང་དག་པའི་མཐའ་ལ་སྙོམས་པར་
འཇུག་པ་ཡིན་པས་དེ་བཞིན་ཉིད་ལ་འགོག་པ་ཞེས་བརྗོད་དོ།། ས་བདུན་པ་རིང་དུ་སོང་
བ་འདིར་ནི། ས་དྲུག་པར་ཐོབ་པའི་འགོག་པ་དེ་ལ་བྱང་ཆུབ་སེམས་དཔའ་དེ་སྐད་ཅིག་
དང་སྐད་ཅིག་ལ་སྙོམས་པར་འཇུག་པར་འགྱུར་ཏེ། ཇི་སྐད་དུ། ས་བཅུ་པའི་མདོ་ལས།
ཀྱི་རྒྱལ་བའི་སྲས་དག་བྱང་ཆུབ་སེམས་དཔའ་ས་དྲུག་པ་ཡན་ཆད་འགོག་པ་ལ་སྙོམས་
པར་འཇུག་པ་སྟེ། བྱང་ཆུབ་སེམས་དཔའ་ས་བདུན་པ་འདི་ལ་གནས་པའི་བྱང་ཆུབ་
སེམས་དཔས་ནི། སེམས་ཀྱི་སྐད་ཅིག་དང་སྐད་ཅིག་ལ་ཡང་། འགོག་པ་ལ་སྙོམས་པར་
འཇུག་ཅིང་ལྡང་སྟེ། འགོག་པ་མངོན་དུ་བྱས་པ་ཞེས་ནི་མི་བྱའོ་ཞེས་གསུངས་པའི་ཕྱིར།
དེ་བཞིན་དུ་ས་དྲུག་པ་མན་ཆད་དུ་ཡང་ས་འོག་མ་འོག་མའི་ངོ་སྐལ་གྱི་སྤང་བྱ་སྤངས་
པའི་འགོག་པ་ལ་བྱ་རྫོགས་ཀྱི་སྐད་ཅིག་མ་གཅིག་ལ་མངོན་སུམ་དུ་འཇུག་ལྡང་བྱེད་ཀྱང་།
དེ་འདྲའི་འགོག་པ་མངོན་དུ་བྱས་བ་མ་ཡིན་པར་གོ་དགོས་ཏེ། དེ་དག་ཀྱང་ས་ལྔ་པ་
མན་ཆད་དུ་ཐུན་མོང་མ་ཡིན་པའི་འགོག་སྙོམས་དང་། ས་དྲུག་པ་ཡན་ཆད་དུ་འདིར་
བསྟན་ཐུན་མོང་མ་ཡིན་པའི་འགོག་སྙོམས་ཐོབ་པའི་རྒྱུ་མཚན་གྱིས་ཡིན་ནམ་སྙམ་མོ།།
སྐད་ཅིག་ལ་ནི་འགོག་པར་འཇུག་འགྱུར་ཞིང་།། ཞེས་པའི་འགོག་པ་འདི་གོང་དུ་བཤད་
པ་ལྟར་དེ་བཞིན་ཉིད་ལ་བྱེད་ཀྱང་། ཤེས་རབ་གནས་པའི་འགོག་པ་ཐོབ་པར་འགྱུར།།
ཞེས་པའི་འགོག་པ་ནི་འགོག་པའི་སྙོམས་འཇུག་ལ་བྱེད་དགོས་པར་གསུངས་སོ།། ཁ་
ཅིག བྱང་སེམས་འདུན་པ་པ་ཆོས་ཅན། སྐད་ཅིག་མའི་ཐུང་མཐའ་གཅིག་ལ་ཆོས་
ཉིད་མངོན་སུམ་དུ་འཇུག་ལྡང་བྱེད་ནུས་པར་ཐལ། བྱ་རྫོགས་ཀྱི་སྐད་ཅིག་མའི་ཐུང་
མཐའ་གཅིག་ལ་དེ་ལྟར་བྱེད་ནུས་པ་གང་ཞིག བྱ་རྫོགས་ཀྱི་སྐད་ཅིག་མའི་ཐུང་མཐའ་
ཡིན་ན། སྐད་ཅིག་མའི་ཐུང་མཐའ་ཡིན་དགོས་པའི་ཕྱིར། ཕྱི་མ་དེར་ཐལ། བྱ་རྫོགས་
ཀྱི་སྐད་ཅིག་མ་ཡིན་ན། སྐད་ཅིག་མ་ཡིན་དགོས་པའི་ཕྱིར་ན་མ་ཁྱབ། འདོད་མི་ནུས་
ཏེ། སྐད་ཅིག་མའི་ཐུང་མཐའ་ཡིན་ན། དུས་མཐའི་སྐད་ཅིག་མ་ཡིན་དགོས་པའི་ཕྱིར།
བྱ་རྫོགས་ཀྱི་སྐད་ཅིག་མའི་ཐུང་མཐའ་སྐད་ཅིག་མའི་ཐུང་མཐའ་མ་ཡིན་པར་ཐལ། དེ་

ལས་དུས་ཐུང་པའི་སྐད་ཅིག་མ་ཡོད་པའི་ཕྱིར། འོ་ན། བྱ་རྫོགས་ཀྱི་སྐད་ཅིག་མའི་ཐུང་
མཐའ་གཅིག་དང་དུས་མཐའི་སྐད་ཅིག་མ་གཉིས་ལ་དུས་རིང་ཐུང་གི་ཁྱད་པར་ཇི་ལྟར་
ཡོད་ཅེ་ན། ཡོད་དེ། སྔ་མ་སྐྱེས་བུ་དར་མ་ནད་མེད་གཅིག་གིས་སེ་གོལ་གཏོགས་པའི་
ཡུན་ཚད་གཅིག་ལ་འཇོག་ཅིང་། ཕྱི་མ་དེ་དེ་འདྲའི་ཡུན་ཚད་གཅིག་ལ་སྐད་ཅིག་མ་དྲུག་
ཅུ་རྩ་ལྔར་ཕྱེ་བའི་སྐད་ཅིག་མ་གཅིག་གི་ཡུན་ཚད་ལ་འཇོག་པའི་ཕྱིར། འོ་ན། དེ་
འདྲའི་སྐད་ཅིག་མ་དྲུག་ཅུ་རྩ་ལྔའི་ཡུན་ཚང་ལ་བྱ་རྫོགས་ཀྱི་སྐད་ཅིག་མའི་ཐུང་མཐའ་
གཅིག་དང་། དེའི་ནང་ནས་སྐད་ཅིག་གི་ཡུན་ཚད་ལ་དུས་མཐའི་སྐད་ཅིག་མར་འཇོག་
ན། དེའི་བར་གྱི་སྐད་ཅིག་མ་དྲུག་ཅུ་རྩ་བཞིའི་ཡུན་ཚད་ཀྱི་སྐད་ཅིག་མ་དེ་དེ་གཉིས་
གང་གི་ཁོངས་སུ་གཏོགས་པ་ཡིན་ཞེ་ན། དེ་བྱ་རྫོགས་ཀྱིས་སྐད་རིག་མའི་ཁོངས་སུ་
གཏོགས་དགོས་སམ་སྙམ་སྟེ། དེའི་ཡུན་ཚད་ལ་སྐྱེས་བུའི་བྱ་བ་གང་ཡང་རུང་བ་ཞིག་
རྫོགས་པ་སྲིད་པའི་ཕྱིར། དེ་འདྲའི་ཡུན་ཚད་ཀྱི་སྐད་ཅིག་མ་དེ་བྱ་རྫོགས་ཀྱི་སྐད་ཅིག་མ་
ཡིན་པར་ཐལ། དེའི་བར་གྱི་སྐད་ཅིག་མ་གཉིས་ཀྱི་ཡུན་ཚད་ཀྱི་སྐད་ཅིག་མ་དེ་བྱ་རྫོགས་
ཀྱི་སྐད་ཅིག་མ་ཡིན་པའི་ཕྱིར་ཏེ། དེ་སྐད་ཅིག་སྔ་ཕྱིའི་ཆ་དང་བཅས་པའི་དངོས་པོ་ཡིན་
པའི་ཕྱིར། གཞན་ཡང་དེ་འདྲའི་སྐད་ཅིག་མ་དེ་བྱ་རྫོགས་ཀྱི་སྐད་ཅིག་མ་ཡིན་པར་ཐལ།
དེ་སྐད་ཅིག་མ་གང་ཞིག དུས་མཐའི་སྐད་ཅིག་མ་མ་ཡིན་པའི་ཕྱིར། རྗེ་དྲུང་དབུ་མར།
ལུགས་འདིར་ཤེས་པ་ཆ་མེད་མི་སྲིད་ཀྱང་། ཞེས་པ་སྐད་ཅིག་ཆ་མེད་འདོད་དགོས་
འདྲའོ།། ཞེས་གསུངས་པས། ཚུར་མཐོང་གི་རྒྱུད་ཀྱི་དུས་མཐའི་སྐད་ཅིག་མར་གྱུར་
པའི་ཤེས་པ་སྐད་ཅིག་ཆ་མེད་དུ་འདོད་དགོས་པ་འདྲ་ཡང་། ཚད་འགོག་སྐབས་ཀྱི་སྤྱི་
དོན་ལས། དུས་མཐའི་སྐད་ཅིག་མ་ཡིན་ན་སྐད་ཅིག་མ་ཆ་མེད་མ་ཡིན་དགོས་པའི་ཕྱིར།
ཞེས་གསུངས་པས་གང་འཐད་དཔྱད་དོ།། ཡིག་ཆ་རྣམས་སུ། མོས་སྤྱོད་དུ་བྱ་རྫོགས་ཀྱི་
སྐད་ཅིག་མའི་ཐུང་མཐའ་གཅིག་ལ་ཆོས་ཉིད་ལ་དོན་སྤྱིའི་ཚུལ་གྱིས་སྙོམས་པར་འཇུག་
ལྡང་བྱེད་ནུས་པར་གསུངས་པ་ལ། ཁ་ཅིག བྱང་འཕགས་ཀྱི་གནས་སྐབས་སུ་ཡང་བྱ་
རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་ཆོས་ཉིད་ལ་དོན་སྤྱིའི་ཚུལ་ཀྱིས་སྙོམས་པར་
འཇུག་ལྡང་བྱེད་ནུས་ཟེར་ན། དེ་མེད་པར་ཐལ། མཉམ་བཞག་གི་གནས་སྐབས་སུ་དེ་
ལྟར་བྱེད་ནུས་པའི་བྱང་འཕགས་མེད། རྗེས་ཐོབ་ཀྱི་གནས་སྐབས་སུ་དེ་ལྟར་བྱེད་ནུས་

པའི་བྱང་འཕགས་མེད་པའི་ཕྱིར། དེར་ཐལ། བྱང་འཕགས་ཀྱི་རྒྱུད་ལ་ཆོས་ཉིད་ལ་
དོན་སྤྱིའི་ཚུལ་གྱིས་སྙོམས་པར་འཇུག་ལྡང་བྱེད་པའི་མཉམ་བཞག་ཡེ་ཤེས་དང་། དེ་
ལྟར་བྱེད་པའི་རྗེས་ཐོབ་ཡེ་ཤེས་གང་རུང་མེད་པའི་ཕྱིར། ཞེས་སོགས་འཕངས་པ་ལ།
ཁོ་ན་རེ། བྱང་འཕགས་ཀྱི་གནས་སྐབས་སུ་ཆོས་ཉིད་ལ་མངོན་སུམ་སུ་སྙོམས་པར་
འཇུག་ལྡང་གཉིས་ཀ་བྱེད་མི་ནུས་པར་ཐལ། མཉམ་བཞག་གི་གནས་སྐབས་སུ་དེ་ལྟར་
བྱེད་ནུས་པའི་བྱང་འཕགས་ཀྱང་མེད། རྗེས་ཐོབ་ཀྱི་གནས་སྐབས་སུ་དེ་ལྟར་བྱེད་ནུས་
པའི་བྱང་འཕགས་ཀྱང་མེད་པའི་ཕྱིར། ཞེས་སོགས་གོང་ལྟར་འཕང་ན་ལན་ཅི་འདེབས་
སྙམ་མོ།། ཡིག་ཆ་རྣམས་སུ། ལེགས་ལྡན་འབྱེད་ཀྱི་ངོར། བྱང་སེམས་དང་པོ་བས་
འཇིག་རྟེན་པའི་ཆགས་བྲལ་བ་རྣམས་བློའི་སྟོབས་ཀྱིས་ཟིལ་གྱིས་གནོན་ནུས་པ་བཞིན་དུ།
དེས་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་ནུས་པར་ཐལ། བྱང་སེམས་
ས་དང་པོ་པས་ཆོས་ཀྱི་བདག་མེད་མངོན་སུམ་དུ་རྟོགས། ཉན་རང་དགྲ་བཅོམ་པས་
ཆོས་ཀྱི་བདག་མེད་མངོན་སུམ་དུ་མ་རྟོགས་པའི་ཕྱིར་རྟགས་ཁས། ཞེས་གསུངས་
པའི་དོན་ལ། ཁ་ཅིག དེས་དེ་བློའི་སྟོབས་ཀྱིས་ཟིལ་གྱིས་གནོན་ནུས་པར་ཐལ། དེའི་
རྒྱུད་ཀྱི་སྟོང་ཉིད་རྟོགས་པའི་ཤེས་རབ་ཉིན་གཅིག་སྒོམ་པ་དེས་ཉན་རང་རྣམས་ཀྱིས་སྟོང་
ཉིད་རྟོགས་པའི་ཤེས་རབ་བསྐལ་པ་བརྒྱའི་བར་དུ་བསྒོམ་པ་ཡང་ཟིལ་གྱིས་གནོན་ནུས་
པའི་ཕྱིར་ཏེ་མདོ་ལས། རབ་འབྱོར་བྱང་ཆེན་ཤེར་ཕྱིན་ལ་སྤྱོད་པའི་ཤེས་རབ་ཉིན་
གཅིག་ལ་བསྒོམ་པ་གང་ཡིན་པ་དེས་ནི། ཉན་ཐོས་དང་རང་སངས་རྒྱས་ཐམས་ཅད་ཀྱི་
ཤེས་རབ་ཟིལ་གྱིས་གནོན་པར་བྱེད་དོ།། ཞེས་གསུངས་པའི་ཕྱིར་ན་གོང་དུ་མ་ཁྱབ།
བདེ་ཉིའི་དབུ་མ་ལྟར་ན། བྱང་སེམས་ས་དང་པོ་པས་ཉན་རང་དགྲ་བཅོམ་སྟོང་ཉིད་
རྟོགས་པའི་ཤེས་རབ་ཀྱི་སྒོ་ནས་ཟིལ་གྱིས་གནོན་མི་ནུས་ཀྱང་། དེའི་རྒྱུད་ཀྱི་སྟོང་ཉིད་
རྟོགས་པའི་ཤེས་རབ་དེས། ཉན་རང་དགྲ་བཅོམ་པའི་རྒྱུད་ཀྱི་སྟོང་ཉིད་རྟོགས་པའི་
ཤེས་རབ་ཟིལ་གྱིས་གནོན་ནུས་པའི་ཕྱིར་ཏེ། དེས་དེ་བསོད་རྣམས་ཀྱི་སྒོ་ནས་ཟིལ་གྱིས་
གནོན་ནུས་པའི་ཕྱིར། ཞེས་པ་ལུང་དེའི་དོན་ཡིན་གསུངས་སོ།། ༈ ཉན་རང་ལ་
ཆོས་ཐམས་ཅད་རང་བཞིན་མེད་པར་རྟོགས་པར་ཡོད་པར་བསྟན་

པའི་དོགས་གཅོད། ཡང་ཁ་ཅིག བྱང་སེམས་དང་པོ་པས། འཇིག་རྟེན་པའི་
ཆགས་བྲལ་བ་རྣམས་སྟོང་ཉིད་རྟོགས་པའི་ཤེས་རབ་ཀྱི་སྒོ་ནས་ཟིལ་གྱིས་གནོན་ནུས་པ་
བཞིན་དུ། དེས་སོ་སོར་སྐྱེ་བོ་ཐམས་ཅད་སྟོང་ཉིད་རྟོགས་པའི་ཤེས་རབ་ཀྱི་སྒོ་ནས་ཟིལ་
གྱིས་གནོན་ནུས་པར་ཐལ། བྱང་སེམས་ས་དང་པོ་བས་སྟོང་ཉིད་མངོན་སུམ་དུ་རྟོགས།
སོ་སྐྱེ་རྣམས་ཀྱིས་སྟོང་ཉིད་མངོན་སུམ་དུ་མ་རྟོགས་པའི་ཕྱིར། ཁྱབ་པ་ཁས།འདོད་ན།
དེས་དམན་ལམ་སྔོན་དུ་མ་སོང་པའི་བྱང་སེམས་སྦྱོར་ལམ་པ་སྟོང་ཉིད་རྟོགས་པའི་ཤེས་
རབ་ཀྱི་སྒོ་ནས་ཟིལ་གྱིས་གནོན་ནུས་པར་ཐལ། རྟགས་དེའི་ཕྱིར་ཟེར་ན་རྩ་བར་མ་ཁྱབ་
བོ།། གློ་བུར་རྣམ་དག་གི་ངོ་བོ་ཉིད་སྐུ་ཆོས་ཅན། ཁམས་གསུམ་གྱི་ཕྲ་རྒྱས་མ་སྤངས་
པར་ཐལ། སྟོང་ཉིད་མངོན་སུམ་དུ་མ་རྟོགས་པའི་ཕྱིར། ཁྱབ་པ་ཁས། འདོད་མི་ནུས་
ཏེ། གློ་བུར་གྱི་དྲི་མ་དང་བྲལ་བའི་སངས་རྒྱས་ཀྱི་སྐུ་ཡིན་པའི་ཕྱིར་ཏེ། སངས་རྒྱས་
ཡིན་པའི་ཕྱིར། ཡང་སྟོང་ཉིད་མངོན་སུམ་དུ་རྟོགས་པའི་ཤེས་རབ་དང་བྲལ་བ་དེ་ཐལ་
འགྱུར་དེའི་རྟགས་སུ་འགོད་རྒྱུ་ཡིན་ཟེར་ན། ངོ་བོ་ཉིད་སྐུ་སྟོང་ཉིད་རྟོགས་པའི་ཤེས་
རབ་དང་བྲལ་བ་མ་ཡིན་པའི་ཕྱིར་ཏེ། དེ་དེ་དང་བཅས་པའི་ཕྱིར་ཏེ། དེ་ཟག་མེད་ཡེ་
ཤེས་སྡེ་ཚན་ཉེར་གཅིག་དང་བཅས་པའི་ཕྱིར། ཁ་ཅིག ཉན་རང་དགྲ་བཅོམ་ཆོས་
ཅན། ཁམས་གསུམ་ཕྲ་རྒྱས་མ་སྤངས་པར་ཐལ། སྟོང་ཉིད་མངོན་སུམ་དུ་མ་རྟོགས་
པའི་ཕྱིར། ཞེས་པའི་ཐལ་འགྱུར་འདི་ལེགས་ལྡན་གྱི་ངོར་ཉན་རང་འཕགས་པས་ཆོས་
ཀྱི་བདག་མེད་རྟོགས་པར་སྒྲུབ་བྱེད་ཀྱི་རིགས་པ་ཡང་དག་ཡིན་ཟེར་ན། འོ་ན། ལེགས་
ལྡན་འབྱེད་ཀྱིས། ཉན་རང་དགྲ་བཅོམ་པ་སྟོང་ཉིད་མངོན་སུམ་དུ་མ་རྟོགས་པའི་ཤེས་
རབ་དང་བྲལ་བར་ཁས་ལེན་པར་ཐལ། དེ་འདྲའི་ཐལ་འགྱུར་གྱི་རྟགས་འགོད་ཚུལ་
འཐད་པའི་ཕྱིར། འདོད་མི་ནུས་ཏེ། དེས་འགོག་བདེན་སྟོང་ཉིད་དུ་ཁས་ལེན་པ་གང་
ཞིག དེས་ཉན་རང་དགྲ་བཅོམ་པས་འགོག་བདེན་མངོན་སུམ་དུ་རྟོགས་པར་ཁས་ལེན་
པའི་ཕྱིར། དང་པོ་གྲུབ་སྟེ། དེས་མྱང་འདས་ཆོས་ཉིད་དུ་ཁས་ལེན་པའི་ཕྱིར་ཏེ།
དེས་དེ་བདེན་པའམ་མི་བསླུ་བའི་ཆོས་སུ་ཁས་ལེན་པའི་ཕྱིར། དེར་ཐལ། ཤེས་རབ་
སྒྲོན་མེ་ལས། དགེ་སློང་འདི་ལྟ་སྟེ། མི་བསླུ་བའི་ཆོས་མྱ་ངན་ལས་འདས་པ་དེ་ནི་
བདེན་པའི་མཆོག་གོ ། ཞེས་གསུངས་པའི་ཕྱིར། ཡང་ཆོས་ཀྱི་བདག་མེད་མངོན་

སུམ་དུ་རྟོགས་པའི་ཤེས་རབ་དང་བྲལ་བའི་ཕྱིར། ཞེས་འགོད་རྒྱུ་ཡིན་ཟེར་ན་ཡང་མི་
རིགས་ཏེ།། ཆོས་ཀྱི་བདག་མེད་རྟོགས་པའི་བྱང་སེམས་ཚོགས་ལམ་པ་ཉན་རང་གི་ལམ་
དུ་ཞུགས་ནས་དགྲ་བཅོམ་པའི་འབྲས་བུ་ཐོབ་པ་ཡོད་པར་ལེགས་ལྡན་འབྱེད་ཀྱིས་ཁས་
ལེན་པར་ཊིཀ་ཆེན་གྱི་ལུང་སྔར་དྲངས་པ་ལྟར་དང་ཐལ་འགྱུར་པའི་སྐབས་ཀྱི་སྟོང་ཐུན་
ལས་ཀྱང་དེ་དང་མཐུན་པར་གསུངས་པའི་ཕྱིར། དེ་བཞིན་དུ་ཆོས་ཅན་ལ་རིགས་ངེས་
སྦྱར་བ་ཡང་མི་རིགས་ཏེ། རང་གཞན་གྱི་ཡིག་ཆ་ཐམས་ཅད་ལས་ཉན་རང་དགྲ་བཅོམ་
སྤྱི་ཙམ་པ་དེ་དག་ཆོས་ཅན་དུ་བཀོད་པ་མ་གཏོགས། རིགས་ངེས་ཉན་རང་དགྲ་བཅོམ་
ཆོས་ཅན་དུ་བཀོད་པ་མི་སྣང་བའི་ཕྱིར། དེས་ན་སྟོང་ཉིད་མངོན་སུམ་དུ་རྟོགས་པའི་
ཤེས་རབ་དང་བྲལ་བ་རྟགས་སུ་བཀོད་ཀྱང༌། དོན་ལ་ཕུང་པོ་རང་བཞིན་གྱིས་གྲུབ་པས་
སྟོང་པའི་སྟོང་ཉིད་མངོན་སུམ་དུ་རྟོགས་པའི་ཤེས་རབ་དང་བྲལ་བ་རྟགས་སུ་སོང་བ་
ཡིན་ཞེས་བརྗོད་ན་སྐྱོན་དེ་དག་ཁེགས་པར་མ་ཟད། ཆོས་ཅན་ལ་ཡང་རིགས་ངེས་སྦྱར་
མི་དགོས་པས་རིགས་པ་གུ་དོག་གྱི་རྒྱ་ལས་གྲོལ་བར་འགྱུར་རོ།། ཡིག་ཆ་རྣམས་སུ།
ཉན་རང་དགྲ་བཅོམ་ཆོས་ཅན། ཁྱོད་གང་ཟག་གི་བདག་མེད་ཚད་མས་རྟོགས་པའི་
གང་ཟག་མ་ཡིན་པར་ཐལ། ཁྱོད་གང་ཟག་གི་གདགས་གཞི་ཕུང་པོ་བདེན་གྲུབ་དུ་སྒྲོ་
འདོགས་པའི་གང་ཟག་ཡིན་པའི་ཕྱིར། དེས་དེ་བདེན་མེད་དུ་མ་རྟོགས་པའི་ཕྱིར།
དེས་ཆོས་ཀྱི་བདག་མེད་མ་རྟོགས་པའི་ཕྱིར། རྟགས་རྣམས་རིམ་བཞིན་ཁས། ཞེས་
ཉན་རང་དགྲ་བཅོམ་པས་ཆོས་ཀྱི་བདག་མེད་མ་རྟོགས་ན་དེས་གང་ཟག་གི་བདག་མེད་
མ་རྟོགས་དགོས་པར་གསུངས་པའི་དོན་ཡོད་དེ། ལེགས་ལྡན་གྱིས་ཉན་རང་དགྲ་བཅོམ་
པས་ཕུང་པོ་བདེན་མེད་མ་རྟོགས་པར་ཁས་བླངས་པ་དེ། ཉན་རང་དགྲ་བཅོམ་ཕུང་པོ་
བདེན་གྲུབ་དུ་སྒྲོ་འདོགས་པའི་གང་ཟག་ཡིན་པའི་རྒྱུ་མཚན་གྱིས་ཁས་བླངས་པ་ལས།
གཞན་རྒྱུ་མཚན་གང་ཡང་མེད་ཅིང་། ཉན་རང་དགྲ་བཅོམ་ཕུང་པོ་བདེན་གྲུབ་དུ་སྒྲོ་
འདོགས་པའི་གང་ཟག་ཡིན་ན་ནི། དེས་ཕུང་པོ་བདེན་མེད་མ་ཟད། གང་ཟག་གི་
བདག་མེད་ཀྱང་མ་རྟོགས་དགོས་ཞེས་པའི་དོན་ཡིན་པའི་ཕྱིར། དེར་ཐལ། ལེགས་
ལྡན་གྱིས་ཉན་རང་དགྲ་བཅོམ་པས་ཕུང་པོ་བདེན་མེད་མ་རྟོགས་པར་ཁས་བླངས་པས་དེ་
ཉན་རང་དགྲ་བཅོམ་ཕུང་པོ་བདེན་གྲུབ་ཏུ་སྒྲོ་འདོགས་པའི་གང་ཟག་ཏུ་ཁས་བླངས་པར་

སོང་བའི་ཕྱིར། དེར་ཐལ། དྲང་ངེས་རྣམ་འབྱེད་ལས། ཆོས་བདག་གྲུབ་མཐས་ཡོད་
པར་ཁས་ལེན་ན།། ཞེས་སོགས་དང་བདེ་ཉིའི་དབུ་མར་ཁྱོད་གྲུབ་མཐའི་དབང་གིས་
བདག་ཏུ་གདགས་པའི་རྒྱུ་ཕུང་པོ་ལ་དམིགས་ནས་ཞེས་སོགས་དང༌། སྤྱི་དོན་ལས་ཀྱང་།
རྟགས་རྣམས་རིམ་བཞིན་ཁས། ཞེས་གསུངས་པའི་ཕྱིར། གཞན་ཡང་སྤྱི་དོན་ཤོག་
གྲངས་ཞེ་བཞི་པའི་དགོངས་དོན་ལ་དཔྱད་ཚེ། ཉན་རང་དགྲ་བཅོམ་པས་ཆོས་ཀྱི་
བདག་མེད་མ་རྟོགས་ན། དེས་གང་ཟག་གི་བདག་མེད་མ་རྟོགས་དགོས་ཏེ། དེས་གང་
ཟག་གི་བདག་མེད་རྟོགས་ན། དེའི་ཚེ་ཕུང་པོ་བདེན་མེད་ལ་བློ་ཁ་ཕྱོགས་པ་ཙམ་གྱིས་
རྟོགས་ནུས་དགོས། དེ་ནུས་ན། ད་བཟོད་ཕུང་པོ་བདེན་མེད་མངོན་སུམ་དུ་རྟོགས་
དགོས་པ་ལས་མ་རྟོགས་པའི་ཕྱིར། ཞེས་པའི་དོན་ཡིན་པ་འདྲའོ།། གང་ཟག་བདེན་
མེད་རྟོགས་ན། ཕུང་པོ་བདེན་མེད་དུ་བློ་ཁ་ཕྱོགས་པ་ཙམ་གྱིས་རྟོགས་ནུས་པས་ཁྱབ་སྟེ།
ཆོས་གཅིག་བདེན་མེད་དུ་རྟོགས་ན། ཆོས་གཞན་ལ་བདེན་པར་ཡོད་མེད་དཔྱད་པ་
ཞུགས་པ་ཙམ་གྱིས་ཆོས་དེ་བདེན་མེད་དུ་རྟོགས་ནུས་པས་ཁྱབ་པའི་ཕྱིར། འོན་ཀྱང་།
འཇིག་རྟེན་ན་རྫུན་པར་གྲགས་པའི་ཆོས་དང་རྟེན་འབྲེལ་བདེན་མེད་དུ་མ་རྟོགས་ན།
གང་ཟག་བདེན་པར་ཡོད་མེད་དཔྱད་པ་ཞུགས་པས་དེ་བདེན་མེད་དུ་རྟོགས་མི་ནུས།
གང་ཟག་བདེན་མེད་མ་རྟོགས་ན། ཕུང་སོགས་ཀྱི་ཆོས་གཞན་རྣམས་ལ་བདེན་པར་
ཡོད་མེད་དཔྱད་པ་ཞུགས་པས་ཀྱང་། དེ་དག་བདེན་མེད་དུ་རྟོགས་མི་ནུས་ཏེ། དེ་
གསུམ་ལ་རྟོགས་དཀའ་སླའི་ཁྱད་པར་ཡོད་པའི་ཕྱིར། དེར་ཐལ། ལྷག་མཐོང་ཆུང་བ་
ལས། དེ་དག་དཔེར་ལེན་པའི་གཟུགས་སྒྲ་སོགས་ཀྱི་ཆོས་གཞན་རྣམས་ལས་འདི་རྣམས་
རང་བཞིན་མེད་པར་རྟོགས་སླ་བའི་རྒྱུ་མཚན་གྱིས་ཡིན་ལ། ཞེས་དང་། ཁྱད་གཞིའི་
གནད་ཀྱིས་གང་ཟག་གི་སྟེང་དུ་ངེས་སླ་ལ། ཆོས་ཀྱི་སྟེང་དུ་ངེས་དཀའ་བའི་ཕྱིར། ཞེས་
སོགས་གསུངས་པའི་ཕྱིར། འོ་ན། འདུས་མ་བྱས་བདེན་མེད་དུ་མ་རྟོགས་ན། འདུས་
བྱས་བདེན་པར་ཡོད་མེད་དཔྱད་པ་ཞུགས་པས་དེ་བདེན་མེད་དུ་རྟོགས་མི་ནུས་པར་ཐལ།
འདུས་བྱས་བདེན་མེད་རྟོགས་དཀའ་ལ། འདུས་མ་བྱས་བདེན་མེད་རྟོགས་སླ་བའི་ཕྱིར།
དེར་ཐལ། འདུས་བྱས་བདེན་གྲུབ་ཏུ་འཛིན་པ་འགོག་དཀའ་ཞིང་། འདུས་མ་བྱས་
བདེན་གྲུབ་ཏུ་འཛིན་པ་འགོག་སླ་བའི་ཕྱིར། དེར་ཐལ། འདུས་བྱས་བདེན་གྲུབ་ཏུ་

འཛིན་པ་ཁེགས་ན། འདུས་མ་བྱས་བདེན་གྲུབ་ཏུ་འཛིན་པ་ཞར་ལ་ཁེགས་པ་ཡིག་ཆར་
གསུངས་པའི་ཕྱིར། འདོད་ན་འདུས་མ་བྱས་བདེན་མེད་དུ་མ་རྟོགས་ན། འཇིག་རྟེན་
ན་རྫུན་པར་གྲགས་པའི་ཆོས་བདེན་མེད་དུ་རྟོགས་མི་ནུས་པར་ཐལ་ལོ།། ཟེར་ན་ལན་ཅི་
འདེབས་དཔྱད་དོ།། གང་ལྟར་ཡང་འཇིག་རྟེན་ན་རྫུན་པར་གྲགས་པའི་ཆོས་དང་།
བདེན་པར་གྲགས་པའི་ཆོས་རྟེན་འབྲེལ་ལྟ་བུ་མ་གཏོགས། དེ་ལས་གཞན་ཕུང་པོ་
སོགས་ཀྱི་ཆོས་ཐམས་ཅད་བདེན་མེད་དུ་རྟོགས་པ་ལ་གང་ཟག་བདེན་མེད་དུ་རྟོགས་པ་
སྔོན་དུ་འགྲོ་དགོས་པ་འདྲ་སྟེ། ཏིང་ངེ་འཛིན་རྒྱལ་པོ་ལས། ཇི་ལྟར་ཁྱོད་ཀྱིས་བདག་གི་
འདུ་ཤེས་ནི། ཤེས་པ་དེ་བཞིན་ཀུན་ལ་བློས་སྦྱར་བྱ།། ཞེས་དང་། སྡུད་པ་ལས་ཀྱང་།
བདག་ཇི་འདྲ་བ་དེ་འདྲར་སེམས་ཅན་ཐམས་ཅད་ཤེས།། སེམས་ཅན་ཐམས་ཅད་ཇི་
འདྲ་དེ་འདྲར་ཆོས་ཀུན་ཤེས།། ཞེས་གསུངས་པའི་ཕྱིར། གལ་ཏེ་གང་ཟག་བདེན་མེད་
དུ་རྟོགས། ཕུང་པོ་བདེན་མེད་དུ་མ་རྟོགས་པའི་གང་ཟག་ཡོད་པའི་རྒྱུ་མཚན་གྱིས་གང་
ཟག་བདེན་མེད་དུ་རྟོགས་སླ། ཕུང་པོ་བདེན་མེད་དུ་རྟོགས་དཀའ་བར་འཇོག་དགོས་
ན། བུམ་པ་བདེན་མེད་དུ་རྟོགས་དཀའ། ཀ་བ་བདེན་མེད་དུ་རྟོགས་སླ་བར་ཐལ།
ཀ་བ་བདེན་མེད་རྟོགས། བུམ་པ་བདེན་མེད་མ་རྟོགས་པའི་གང་ཟག་ཡོད་པའི་ཕྱིར།
ཁྱབ་པ་ཁས། འདོད་མི་ནུས་ཏེ། ཀ་བ་བདེན་མེད་རྟོགས་དཀའ། བུམ་པ་བདེན་མེད་
དུ་རྟོགས་སླ་བའི་ཕྱིར། དེར་ཐལ། བུམ་པ་བདེན་མེད་མ་རྟོགས་པའི་གང་ཟག་ཡོད་
པའི་ཕྱིར། ཡང་ཁྱབ་པ་ཁས་ཟེར་ན། རྩ་བར་མི་མཚུངས་ཏེ། གོང་དུ་བཤད་པ་དེ་མ་
གཏོགས་བུམ་པ་དང་ཀ་བ་སོགས་འཇིག་རྟེན་ན་བདེན་པར་གྲགས་པའི་ཆོས་གཞན་
རྣམས་ནི་གང་ལ་བདེན་པར་ཡོད་མེད་དཔྱད་པ་ཞུགས་སྔ་བ་དེ་དང་པོར་བདེན་མེད་དུ་
རྟོགས་དགོས་པ་ཡིན་གྱི། བདེན་མེད་དུ་རྟོགས་དཀའ་སླའི་དབང་གིས་མ་ཡིན་ཏེ། དེ་
དག་བདེན་མེད་ལ་རྟོགས་དཀའ་སླའི་ཐ་སྙད་མེད་པའི་ཕྱིར། དེ་བཞིན་དུ། འཇིག་
རྟེན་ན་རྫུན་པར་གྲགས་པའི་ཆོས་ནང་ཕན་ཚུན་ལ་ཡང་གང་ལ་བདེན་པར་ཡོད་མེད་བློ་
ཁ་ཕྱོགས་སྔ་བ་དེ་དང་པོར་བདེན་མེད་དུ་རྟོགས་དགོས་པ་འདྲའོ།། བཞི་བརྒྱ་པ་ལས།
གང་གིས་དངོས་གཅིག་དེ་བཞིན་ཉིད་མཐོང་བ།། དེ་ཡིས་དངོས་ཀུན་དེ་བཞིན་ཉིད་དུ་
མཐོང་།། ཞེས་པའི་དོན་གོང་དུ་བཤད་པ་ལྟར་ཡིན་གྱི། ཆོས་གཅིག་བདེན་མེད་དུ་

རྟོགས་ན། ཆོས་ཐམས་ཅད་བདེན་མེད་དུ་རྟོགས་དགོས་པའི་དོན་ནི་མ་ཡིན་ཏེ། ཐལ་
འགྱུར་ཙམ་གྱི་སྒོ་ནས་གཟུགས་བདེན་མེད་དུ་རྟོགས་པའི་གང་ཟག་དེས་གཟུགས་འཛིན་
ཤེས་པ་བདེན་མེད་དུ་སྐབས་རེ་རང་དོན་སྐབས་ཀྱི་རྟགས་དང་། སྐབས་རེ་གཞན་དོན་
སྐབས་ཀྱི་རྟགས་དང་། སྐབས་རེ་རང་ཉིད་ཀྱིས་བློ་ཁ་ཕྱོགས་པ་ཙམ་ལ་བརྟེན་ནས་
རྟོགས་པ་སྲིད་པའི་ཕྱིར། རང་དོན་སྐབས་ཀྱི་རྟགས་ལ་བརྟེན་ནས་རྟོགས་ཚུལ་ནི། ཕྱི་
རྒོལ་ཡང་དག་མེད་པར་ཐལ་འགྱུར་པ་རང་ཉིད་ཀྱིས་རང་ཉིད་ལ་གཟུགས་འཛིན་ཤེས་པ་
ཆོས་ཅན། བདེན་པར་མེད་དེ། རྟེན་འབྲེལ་ཡིན་པའི་ཕྱིར། ཞེས་བཀོད་པ་ལྟ་བུ།
གཞན་དོན་སྐབས་ཀྱི་རྟགས་ལ་བརྟེན་ནས་རྟོགས་ཚུལ་ནི། གཞན་ཕྱི་རྒོལ་ཡང་དག་གི་
ངོར་དེ་འདྲའི་རྟགས་སྦྱོར་བཀོད་པ་ལྟ་བུའོ།། རྟགས་སྦྱོར་དེ་དེ་སྒྲུབ་ཀྱི་རྟགས་སྦྱོར་ཡང་
དག་ཡིན་ཀྱང༌། དེ་སྒྲུབ་ཀྱི་རྟགས་ཡང་དག་ནི་མ་ཡིན་ཏེ། དེ་སྒྲུབ་ཀྱི་རྟགས་ཡང་དག་
ཡིན་ན། རྟེན་འབྲེལ་དང་གཅིག་ཡིན་པས་ཁྱབ་པའི་ཕྱིར། རང་ཉིད་ཀྱི་བློ་ཁ་ཕྱོགས་པ་
ཙམ་གྱིས་རྟོགས་ཚུལ་ནི། ཚིག་སྦྱོར་དངོས་སུ་མ་བཀོད་པར། རིགས་པ་སྔ་མའི་ཕྱོགས་
ཁྱབ་དྲན་པའི་སྟོབས་ཀྱིས་ཆོས་ཅན་དེ་རྟེན་འབྲེལ་ཡིན་པ་དང་། རྟེན་འབྲེལ་ལ་བདེན་
མེད་ཀྱིས་ཁྱབ་པ་ཚད་མས་ངེས་པ་ཙམ་གྱིས། ཆོས་ཅན་དེ་བདེན་མེད་དུ་རྟོགས་པ་ལྟ་
བུའོ།། གཞན་དོན་སྐབས་ཀྱི་རྟགས་ལ་བརྟེན་ནས་གཟུགས་འཛིན་ཤེས་པ་བདེན་མེད་
དུ་སྒྲུབ་པའི་ཕྱིར་རྒོལ་ཡང་དག་དེས་ཀྱང་། གཞན་དོན་སྐབས་ཀྱི་རྟགས་ལ་མ་བརྟེན་
པར་རང་ཉིད་ཀྱི་བློ་ཁ་ཕྱོགས་པ་ཙམ་གྱིས་གཟུགས་འཛིན་ཤེས་པ་བདེན་མེད་དུ་རྟོགས་
ནུས་ཀྱང་། རྟོགས་པའི་ཚེ་གཞན་དོན་སྐབས་ཀྱི་རྟགས་ལ་བརྟེན་ནས་རྟོགས་དགོས་པ་
ཡིན་ཞེས་ཁས་ལེན་དགོས་པ་འདྲའོ།། རང་དོན་སྐབས་ཀྱི་རྟགས་ལ་བརྟེན་ནས་རྟོགས་
ཚུལ་དང་། རང་ཉིད་ཀྱིས་བློ་ཁ་ཕྱོགས་པ་ཙམ་གྱིས་རྟོགས་ཚུལ་གཉིས་དོན་སོ་སོར་བ་
ཡིན་ཏེ། སྔ་མ་ལ། ཊིཀ་ཆེན་ལས། ཕྱི་རྒོལ་རང་བཞིན་མེད་པར་རིགས་པ་རྣམས་
ཀྱིས་ནི་ཞེས་སོགས་དང༌། ཕྱི་མ་ལ་ཊཱིཀ་ཆེན་ལས། གཞི་མིག་སོགས་ཆོས་ཅན་གྱི་སྟེང་
དུ་ཞེས་སོགས་ཀྱིས། དེ་གཉིས་ཀྱི་དོན་སོ་སོར་བཤད་པའི་ཕྱིར། ཆོས་གཅིག་གི་སྟོང་
ཉིད་རྟོགས་ཕྱིན་ཆད་ཆོས་ཐམས་ཅད་ཀྱི་སྟོང་ཉིད་རྟོགས་ནུས་ན། ཆོས་གཅིག་གི་སྟོང་
ཉིད་རྟོགས་པ་ཙམ་གྱིས། ཆོས་ཐམས་ཅད་ཀྱི་སྟོང་ཉིད་བསྒོམ་ནུས་སམ་ཞེ་ན། དེ་ནི་མི་

ནུས་ཏེ། ཆོས་ཐམས་ཅད་ཀྱི་སྟོང་ཉིད་སྒོམ་པ་ལ་ཆོས་ཐམས་ཅད་ཀྱི་སྟོང་ཉིད་རྟོགས་
དགོས་པའི་ཕྱིར། དེར་ཐལ། རྗེ་དྲུང་དབུ་མར། ཏིང་ངེ་འཛིན་རྒྱལ་པོ་ལས།
དངོས་པོ་གཅིག་གི་བསམ་བྱ་ན། ། དེ་དགུ་ཐམས་ཅད་བསྒོམ་འགྱུར་ཏེ།། ཞེས་
གསུངས་པའི་དོན་ཆོས་ཐམས་ཅད་ཀྱི་སྟོང་ཉིད་རྟོགས་ཕྱིན་དཔེར་བཀོད་ཚུལ་ལ། ཕྱི་
རྒོལ་ཡང་དག་ལ་དཔེར་བཀོད་པ་ནི། ཕྱི་རྒོལ་ཡང་དག་ལ་བྱད་བཞིན་གྱི་གཟུགས་
བརྙན་བདེན་པས་སྟོང་པ་དཔེར་བཀོད་པ་ལས། དེ་བྱད་བཞིན་གྱིས་སྟོང་པ་དཔེར་
བཀོད་པ་མ་ཡིན། ཕྱོགས་སྔ་སྨྲ་བ་པོ་དངོས་སྨྲ་བའི་ངོར་དེ་བྱད་བཞིན་གྱིས་སྟོང་པ་
དཔེར་དཀོད་པ་ལས། བདེན་པས་སྟོང་པ་དཔེར་བཀོད་པ་མ་ཡིན་ཏེ། དེས་བྱད་
བཞིན་གྱིས་སྟོང་པར་ངེས་ཀྱང་། བདེན་པས་སྟོང་པར་མ་ངེས་པའི་ཕྱིར། ཡང་བདག་
འཛིན་གཉིས་ཀྱི་སྐྱེ་རིམ་ལ། ཆོས་ཀྱི་བདག་འཛིན་གྱིས་གང་ཟག་གི་བདག་འཛིན་སྐྱེད་
པ་ཡིན་ན། གང་ཟག་གི་བདག་འཛིན་ཕྲ་རགས་གཉིས་ཀྱིས་སྐྱེ་རིམ་ཇི་ལྟར་ཡིན་ཞེ་ན།
ཉོན་མོངས་སྐྱོན་རྣམས་མ་ལུས་འཇིག་ཚོགས་ལ།། ཞེས་སོགས་དང་། རང་དུ་ལྟ་བ་དང་
འབྲེལ་ཡོངས་སུ་ཟད།། ཞེས་གསུངས་པ་ལྟར། རྗེ་དྲུང་དབུ་མར། ང་དང་ང་ཡི་བ་
རང་གི་མཚན་ཉིད་ཀྱིས་གྲུབ་པར་འཛིན་པའི་འཇིག་ལྟ་དང་འབྲེལ་བ་སྟེ། དེ་སྔོན་དུ་
འགྲོ་བའི་སྒོ་ནས་དེས་བསྐྱེད་པའི་བདག་དང་སེམས་ཅན་རང་སྐྱ་ཐུབ་པའི་རྫས་ཡོད་དུ་
འཛིན་པའི་རགས་པའི་བདག་འཛིན་སྐྱེ་བར་གསུངས་པས། གང་ཟག་གི་བདག་འཛིན་
ཕྲ་མོ་ལ་བརྟེན་ནས། དེ་རགས་པ་སྐྱེ་དགོས་པ་འདྲའོ།། སྤྱི་དོན་དུ། ཞི་རགས་རྣམ་
ཅན་གྱི་འཇིག་རྟེན་པའི་ལམ་གྱིས་མངོན་པ་གཉིས་ནས་བཤད་པའི་ཅི་ཡང་མེད་མན་ཆད་
ཀྱི་ཉོན་མོངས་མངོན་གྱུར་པ་སྤོང་ནུས་ཀྱང་། ཞེས་བཤད་པ་ནི་ཡིག་སྐྱོན་ཏེ། དེ་ལྟར་
བཤད་པ་ནི་ལམ་དེས་འཇིག་རྟེན་པའི་སྒོམ་སྤངས་སུ་གྱུར་པའི་ཅི་ཡང་མེད་མན་ཆད་ཀྱི་
ཉོན་མོངས་མངོན་གྱུར་པ་སྤོང་ནུས་ཞེས་པའི་དོན་ཡིན་པ་ལས་ཅིག་ཤོས་དེ་སྤོང་ནུས་
པའི་དོན་མ་ཡིན་པའི་ཕྱིར་ཏེ། དེས་དེ་སྤོང་མི་ནུས་པ་ནི་ལུང་དེའི་འཕྲོས་ཏེ་དེ་མ་ཐག་
ཏུ་དེས་མངོན་པ་གཉིས་ནས་བཤད་པའི་གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་
པ་མངོན་གྱུར་པ་སྤོང་མི་ནུས་ཏེ། དེ་འདྲའི་འཛིན་པ་མངོན་གྱུར་བ་སྤོང་བ་གང་ཟག་
རང་སྐྱ་ཐུབ་པའི་རྫས་ཡོད་ཀྱིས་སྟོང་པར་རྟོགས་པ་སྔོན་དུ་སོང་བ་ལ་ལྟོས་དགོས་པའི་

ཕྱིར། ཞེས་གསུངས་པས་འགྲུབ་ནུས་པའི་ཕྱིར། གལ་ཏེ་དེ་ལྟར་གསུངས་པ་མངོན་པ་
གཉིས་ནས་བཤད་པའི་སྲིད་རྩེའི་སས་བསྡུས་ཀྱི་གང་ཟག་རང་སྐྱ་ཐུབ་པའི་རྫས་ཡོད་དུ་
འཛིན་པའི་འཛིན་པ་མངོན་གྱུར་བ་སྤོང་བ་གང་ཟག་རང་སྐྱ་ཐུབ་པའི་རྫས་ཡོད་ཀྱིས་
སྟོང་པར་རྟོགས་པ་ལ་ལྟོས་དགོས་ཞེས་པའི་དོན་ཡིན་གྱི། ཅི་ཡང་མེད་མན་ཆད་ཀྱི་དེ་
འདྲའི་འཛིན་པ་མངོན་གྱུར་བ་སྤོང་བ་གང་ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་
པར་རྟོགས་པ་ལ་ལྟོས་དགོས་ཞེས་པའི་དོན་མ་ཡིན་ཟེར་ན། དེ་ནི་ལུང་ཚད་ལྡན་གྱི་ཤེས་
བྱེད་གང་ཡང་མེད་པར་རང་གར་སྨྲ་བ་སྟེ། འོ་ན་བདེན་འཛིན་གྱི་དབང་དུ་བྱས་པའི་
སྲིད་རྩེའི་སས་བསྡུས་ཀྱི་ཉོན་མོངས་མངོན་གྱུར་བ་སྤོང་པ་སྟོང་ཉིད་རྟོགས་པ་ལྟོས་དགོས་
ཀྱང༌། དེའི་དབང་དུ་བྱས་པའི་ཅི་ཡང་མེད་མན་ཆད་ཀྱི་ཉོན་མོངས་མངོན་གྱུར་བ་སྤོང་
བ་སྟོང་ཉིད་རྟོགས་པ་ལ་ལྟོས་མི་དགོས་པའི་ཁྱད་པར་འཐད་པར་ཐལ། འདོད་པ་གང་
ཞིག རྒྱུ་མཚན་རྣམ་པ་ཀུན་ནས་མཚུངས་པའི་ཕྱིར། གཞན་ཡང་། ཞི་རགས་རྣམ་
ཅན་གྱི་ལམ་དེས་མངོན་པ་གཉིས་ནས་བཤད་པའི་ཅི་ཡང་མེད་མན་ཆད་ཀྱི་ཉོན་མོངས་
མངོན་གྱུར་པ་སྤོང་མི་ནུས་པར་ཐལ། རྗེ་དྲུང་དབུ་མར། འཇིག་རྟེན་པའི་ལམ་དེས་
མངོན་པ་གཉིས་ནས་བཤད་པའི་ཅི་ཡང་མེད་མན་ཆད་ཀྱི་ཉོན་མོངས་མངོན་གྱུར་པ་སྤོང་
མི་ནུས་ཏེ། དེས་དེ་གཉིས་ནས་བཤད་པའི་གང་ཟག་རང་སྐྱ་ཐུབ་པའི་རྫས་ཡོད་དུ་
འཛིན་པའི་འཛིན་པ་མངོན་གྱུར་ཙམ་ཡང་སྤོང་མི་ནུས་པའི་ཕྱིར། དེ་འདྲའི་འཛིན་པ་
མངོན་གྱུར་པ་སྤོང་བ་ལ། ཞེས་སོགས་གསུངས་ཤིང་། བདེ་ཉིའི་དབུ་མར། ཞི་རགས་
རྣམ་ཅན་གྱི་ལམ་དེས་འཇིག་རྟེན་པའི་སྒོམ་སྤངས་དུ་གྱུར་བའི་ཅི་ཡང་མེད་མན་ཆད་ཀྱི་
ཉོན་མོངས་མངོན་གྱུར་པ་སྤོང་ནས་ཀྱང་། ཅིག་ཤོས་དེ་སྤོང་མི་ནུས་པའི་སྒྲུབ་བྱེད་མང་
དུ་གསུངས་པ་དང་། བྱང་རྩེ་བློ་ལ་ཞི་རགས་རྣམ་ཅན་གྱི་ལམ་དེས་མངོན་པ་གཉིས་ནས་
བཤད་པའི་ཅི་ཡང་མེད་མན་ཆད་ཀྱི་ཉོན་མོངས་མངོན་གྱུར་པ་སྤོང་མི་ནུས་པ་དང་། དེ་
སྤོང་པ་གང་ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་པར་རྟོགས་པ་ལ་ལྟོས་དགོས་པ་
དང་། དེའི་རྒྱུ་མཚན་གྱིས་དེ་སྤོངས་པའི་ཕྱི་རོལ་པ་མེད་པ་སོགས་ཀྱི་སྒྲུབ་བྱེད་རྒྱས་པར་
གསུངས་པའི་ཕྱིར། དེར་མ་ཟད། རང་གཞན་གྱི་ཡིག་ཆ་རྣམས་སུ། བྱང་སེམས་ས་
དང་པོ་པས་ཉན་རང་དགྲ་བཅོམ་བློ་སྟོབས་ཀྱིས་ཟིལ་གྱིས་གནོན་ནུས་པར་ཐལ་བ་

འཕངས་པའི་མཐུན་དཔེར་ཡང་། ཞི་རགས་རྣམ་ཅན་གྱི་ལམ་ལ་བརྟེན་ནས་འཇིག་
རྟེན་པའི་སྒོམ་སྤངས་སུ་གྱུར་པའི་ཅི་ཡང་མེད་མན་ཆད་ལ་ཆགས་བྲལ་གྱི་ཕྱི་རོལ་པའི་
དྲང་སྲོང་བཞིན་ནོ།། ཞེས་བཀོད་པར་མཛད་ཅིང་། ལམ་དེ་ལ་བརྟེན་ནས་མངོན་པ་
གཉིས་ནས་བཤད་པའི་ཅི་ཡང་མེད་མན་ཆད་ལ་ཆགས་བྲལ་གྱི་ཕྱི་རོལ་བའི་དྲང་སྲོང་
མཐུན་དཔེར་མ་བཀོད་པའི་རྒྱུ་མཚན་ཅིག་མེད་པར་ཐལ། ཞི་རགས་རྣམ་ཅན་གྱི་ལམ་
ལ་བརྟེན་ནས་དེ་གཉིས་ནས་བཤད་པའི་ཉོན་མོངས་མངོན་གྱུར་བ་རེ་ཞིག་སྤོང་ནུས་པའི་
ཕྱིར། རྟགས་ཁས། དེ་བཞིན་དུ། ཡིག་ཆ་རྣམས་སུ། ཕྱི་རོལ་པ་དང་ཐུན་མོང་བའི་
ཞི་རགས་ཀྱི་རྣམ་པ་ཅན་གྱི་འཇིག་རྟེན་པའི་ལམ་གྱིས་ཅི་ཡང་མེད་མན་ཆད་ལ་ཆགས་པ་
མངོན་གྱུར་བ་དང་བྲལ་བར་བྱེད་ནུས་པ་གང་ཞིག ཞེས་གསུངས་པའི་ཆགས་པ་མངོན་
གྱུར་པ་དེ་ཡང་འཇིག་རྟེན་བའི་སྒོམ་སྤངས་སུ་གྱུར་པའི་ཆགས་པ་མངོན་གྱུར་པ་ལ་བྱེད་
པ་ལས། མངོན་པ་གཉིས་ནས་བཤད་པའི་ཆགས་པ་མངོན་གྱུར་པ་སྤྱི་ཙམ་པ་ལ་བྱེད་མི་
རིགས་ཏེ། དེ་ལྟར་བྱས་ན་གོང་དུ་བཤད་པའི་ལུང་རིགས་ཀྱི་གནོད་བྱེད་རྣམས་འཇུག་
པར་འགྱུར་བའི་ཕྱིར། ཡང་རང་རེའི་སློབ་གཉེར་བ་ཕལ་ཆེ་བས། གང་ཟག་གི་བདག་
མེད་རགས་པ་རྟོགས་པའི་ལམ་དེས་མངོན་པ་གཉིས་ནས་བཤད་པའི་ཉོན་མོངས་མངོན་
འགྱུར་བ་རེ་ཞིག་སྤོང་ནུས་ཀྱང་། མངོན་པ་གཉིས་ནས་བཤད་པའི་ཉོན་མོངས་མངོན་
གྱུར་བ་སྤོང་མི་ནུས་ཟེར་བ་ཡང་ཤིན་ཏུ་མི་རིགས་ཏེ། ཡིག་ཆ་རྣམས་སུ། རེ་ཞིག་ཅེས་
སྤྱར་བ་ནི། ལམ་དེས་ཉོན་མོངས་པ་དེའི་ས་བོན་སྤོང་མི་ནུས་པས་སླར་ཡང་རྒྱུད་ལ་
མངོན་གྱུར་དུ་འབྱུང་པར་ཤེས་པའི་ཕྱིར་དུ་སྦྱར་བ་ཡིན་གྱི། དེ་འདྲའི་ཉོན་མོངས་
མངོན་གྱུར་བ་སྤོང་མི་ནུས་ཞེས་པའི་དོན་མ་ཡིན་པའི་ཕྱིར། དེར་ཐལ། སྤྱི་དོན་ལས།
གང་ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་པར་རྟོགས་པའི་ལམ་དེས་ཉོན་མོངས་པ་
གང་གི་ས་བོན་སྤོང་མི་ནུས་ཀྱང་། མངོན་པ་གཉིས་ནས་བཤད་པའི་ཉོན་མོངས་མངོན་
འགྱུར་བ་རེ་ཞིག་སྤོང་ནུས་ཏེ། ཞེས་དང་། ཞི་རགས་ཀྱི་རྣམ་པ་ཅན་གྱི་འཇིག་རྟེན་
པའི་ལམ་དང་། སྔར་བཤད་པའི་གང་ཟག་གི་བདག་མེད་རགས་པ་རྟོགས་པའི་ལམ་
གཉིས་ལ་དམན་མཆོག་གི་ཁྱད་པར་ཡོད་དེ། སྔར་བཤད་པའི་གང་ཟག་གི་བདག་མེད་
རགས་པ་རྟོགས་པའི་ལམ་ལ་གོམས་པར་བྱས་པས་མངོན་པ་གཉིས་ནས་བཤད་པའི་སྲིད་

རྩེའི་སས་བསྡུས་ཀྱི་ཉོན་མོངས་མངོན་འགྱུར་བ་སྤོང་ནུས་ཞེས་པ་ནས་མི་ནུས་པའི་ཕྱིར།
ཞེས་པའི་བར་དང་། དེས་མངོན་པ་གཉིས་ནས་བཤད་པའི་སྲིད་རྩེའི་སས་བསྡུས་ཀྱི་
ཉོན་མོངས་མངོན་གྱུར་བ་དང་། བྲལ་བར་བྱེད་ནུས་པའི་ཕྱིར་ཟེར་ན། སྐྱོན་མེད་དེ།
ཞེས་དང་། དེ་གཉིས་ནས་བཤད་པའི་ཉོན་སྒྲིབ་ཀུན་བཏགས་དང་ལྷན་སྐྱེས་གཉིས་ཀ་
མངོན་འགྱུར་བ་སྤོང་ནུས་པར་ཡང་མཚུངས། དེ་གཉིས་ནས་བཤད་པའི་ཉོན་སྒྲིབ་ཀུན་
བཏགས་དང་ལྷན་སྐྱེས་གཉིས་ཀའི་ས་བོན་སྤོང་མི་ནུས་པར་མཚུངས་པའི་ཕྱིར། ཞེས་
སོགས་གསུངས་པ་གང་ཞིག རྗེ་དྲུང་དབུ་མར་ཡང་དེ་དག་མཐུན་པར་གསུངས་པའི་
ཕྱིར། ཆོས་རྗེ་དོན་ཡོད་དཔལ་ལྡན་པའི་སྲས་མཆོག་པཎ་ཆེན་བསོད་ནམས་གྲགས་པའི་
དབུ་མར། རགས་པའི་བདེན་བཞི་མི་རྟག་སོགས་བཅུ་དྲུག་མངོན་སུམ་དུ་རྟོགས་པའི་
ལམ་དང་། ཞི་རགས་རྣམ་ཅན་གྱི་འཇིག་རྟེན་པའི་ལམ་གཉིས་ལ། མངོན་པ་གཉིས་
ནས་བཤད་པའི་ཉོན་མོངས་མངོན་གྱུར་བ་སྤོང་ནུས་མི་ནུས་ཀྱི་ཁྱད་པར་ཡོད་པས་མངོན་
པ་ནས་བཤད་པའི་ཉོན་མོངས་མངོན་འགྱུར་བ་བཅོམ་ཀྱང༌། སྤྱིར་ཉོན་མོངས་མངོན་
གྱུར་པ་བཅོམ་མི་དགོས་ལ། ཞེས་དང་། དེའི་སྤྱི་མཐའ་གཉིས་ཀ་ལས། གང་ཟག་
རང་སྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་མངོན་གྱུར་བ་དང་བྲལ་བའི་འགོག་པ་
ཡིན་ན། འགོག་བདེན་ཡིན་མི་དགོས་ཞེས་ལན་དུ་མར་གསུངས་པའི་ཕྱིར། གཞན་
ཡང་། ལམ་དེས་དེ་གཉིས་ནས་བཤད་པའི་ཉོན་མོངས་མངོན་གྱུར་བ་སྤོང་ནུས་པར་
ཐལ། དེས་དེ་གཉིས་ནས་བཤད་པའི་ཉོན་མོངས་སྤོང་ནུས་པའི་ཕྱིར། དེར་ཐལ། །
དེས་དེ་གཉིས་ནས་བཤད་པའི་དགྲ་བཅོམ་པའི་འབྲས་བུ་ཐོབ་ནུས་པའི་ཕྱིར། ཁྱབ་སྟེ།
དེ་གཉིས་ནས་བཤད་པའི་དགྲ་བཅོམ་ཡིན་ན། དེ་གཉིས་ནས་བཤད་པའི་ཉོན་མོངས་
སྤངས་པས་ཁྱབ་པ་རང་གཞན་གྱི་ཡིག་ཆ་ཐམས་ཅད་ལས་གསུངས་པའི་ཕྱིར། འོན་
ཀྱང་། དེ་འདྲའི་དགྲ་བཅོམ་གྱིས་དེ་གཉིས་ནས་བཤད་པའི་ཉོན་མོངས་སྤངས་པའི་
སྤངས་པ་རགས་པ་ཐོབ་པ་ལས། དེ་སྤངས་པ་མ་ཐོབ་སྟེ། དེས་གང་ཟག་རང་སྐྱ་ཐུབ་
པའི་རྫས་ཡོད་དུ་འཛིན་པའི་རྟོག་པ་སྤངས་པའི་སྤངས་པ་མ་ཐོབ་པའི་ཕྱིར། དེར་ཐལ།
དེ་འདྲའི་སྤངས་པ་དེ་ཕྲ་བའི་འགོག་བདེན་ཡིན་པའི་ཕྱིར་ཏེ། སྤྱི་དོན་ལས། སེམས་ཀྱི་
ཆོས་ཉིད་གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པ་དང་། གང་ཟག་རང་གི་

མཚན་ཉིད་ཀྱིས་གྲུབ་པར་འཛིན་པ་ཅི་རིགས་དང་བྲལ་པའི་བྲལ་བ་དེ་ཕྲ་བའི་འགོག་
བདེན་དང་། ཞེས་གསུངས་པའི་ཕྱིར། གཞན་ཡང་། དེ་ཕྲ་བའི་འགོག་བདེན་ཡིན་
པར་ཐལ། དེ་ཕྲ་བའི་འགོག་བདེན་དང༌། རགས་པའི་འགོག་བདེན་གང་རུང་གང་
ཞིག རགས་པའི་འགོག་བདེན་མ་ཡིན་པའི་ཕྱིར། ཕྱི་མ་མ་གྲུབ་ན། དེ་མངོན་སུམ་དུ་
རྟོགས་པའི་སོ་སྐྱེ་ཡོད་པར་ཐལ། དེ་རགས་པའི་འགོག་བདེན་ཡིན་པའི་ཕྱིར། འདོད་
མི་ནུས་ཏེ། སྤྱི་དོན་དང་རྗེ་དྲུང་དབུ་མ་གཉིས་ཀར་དེ་མངོན་སུམ་དུ་རྟོགས་པའི་སོ་སྐྱེ་
ཡོད་ན་སྤངས་པ་ཐོབ་པའི་སོ་སྐྱེ་ཡོད་པར་ཐལ་བ་དང༌། དེ་སྤངས་པའི་སྤངས་པ་ཡིན་
ན། དེའི་ས་བོན་སྤངས་པའི་སྤངས་པ་ཡིན་དགོས་པའི་སྒྲུབ་བྱེད་མང་དུ་གསུངས་ཤིང་།
བྱང་རྩེའི་དབུ་མར་གང་ཟག་རྟག་གཅིག་རང་དབང་ཅན་དུ་འཛིན་པའི་རྟོག་པ་སྤངས་
པའི་སྤངས་པ་ཡང་དོན་དམ་བདེན་པ་ཡིན་པར་གསུངས་པའི་ཕྱིར། གཞན་ཡང་།
དེས་དེ་གཉིས་ནས་བཤད་པའི་ཉོན་མོངས་སྤོང་ནུས་པར་ཐལ། དེས་ཡང་སྲིད་ཕྱི་མའི་
ཉེར་ལེན་གྱི་རྒྱུར་གྱུར་པའི་གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་འཇིག་
ལྟས་དྲངས་པའི་སྲེད་པ་སྤོང་ནུས་པར་རང་གཞན་གྱི་ཡིག་ཆ་ཐམས་ཅད་ལས་གསལ་བར་
གསུངས་པའི་ཕྱིར། འོ་ན། དེ་འདྲའི་ཉོན་མོངས་མངོན་གྱུར་བ་རེ་ཞིག་སྤུངས་པའི་
གང་ཟག་ཡིན་ན། དེ་འདྲའི་ཉོས་མོངས་སྤངས་པའི་གང་ཟག་ཡིན་དགོས་པར་ཐལ།
རགས་པའི་གང་ཟག་གི་བདག་མེད་མངོན་སུམ་དུ་རྟོགས་ཟིན་གོམས་པར་བྱས་པ་ལ་
བརྟེན་ནས་དེ་འདྲའི་ཉོན་མོངས་མངོན་གྱུར་པ་རེ་ཞིག་སྤངས་པའི་གང་ཟག་ཡིན་ན།
དེ་འདྲའི་ཉོན་མོངས་སྤངས་པའི་གང་ཟག་ཡིན་དགོས་པའི་ཕྱིར་ན་མ་ཁྱབ་འདོད་མི་ནུས་
ཏེ། རགས་པའི་བདག་མེད་མངོན་སུམ་དུ་རྟོགས་མ་ཐག་པའི་གང་ཟག་དེ། དེ་འདྲའི་
ཉོན་མོངས་མངོན་གྱུར་པ་རེ་ཞིག་སྤངས་པའི་གང་ཟག་ཡིན་ཀྱང་། དེ་འདྲའི་ཉོན་
མོངས་སྤངས་པའི་གང་ཟག་མ་ཡིན་པའི་ཕྱིར་ཏེ། དེ་བདག་མེད་ཕྲ་རགས་གང་རུང་
མངོན་སུམ་དུ་རྟོགས་ཟིན་གོམས་པར་བྱས་པ་མ་ཡིན་པའི་ཕྱིར་ཏེ། ཆོས་ཅན་དེ་ཡིན་
པའི་ཕྱིར། དེ་འདྲའི་གང་ཟག་དེ་དེ་འདྲའི་ཉོན་མོངས་མངོན་གྱུར་བ་རེ་ཞིག་སྤངས་
པའི་གང་ཟག་ཡིན་པར་ཐལ། དེ་རགས་པའི་བདག་མེད་མངོན་སུམ་དུ་རྟོགས་པའི་བློ་
མངོན་གྱུར་བ་རྒྱུད་ལ་ལྡན་པའི་གང་ཟག་ཡིན་པའི་ཕྱིར། ཁྱབ་སྟེ། དཔེར་ན། ཕར་

ཕྱིན་གྱི་ལུགས་ལ་བདག་འཛིན་མངོན་གྱུར་བ་རེ་ཞིག་སྤངས་པའི་ཐེག་དམན་དགྲ་བཅོམ་
ཡོད་པའི་སྒྲུབ་བྱེད་དུ་སྟོང་ཉིད་མངོན་སུམ་དུ་རྟོགས་པའི་ཐེག་དམན་དགྲ་བཅོམ་ཡོད་པ་
རྟགས་སུ་བཀོད་པ་བཞིན་དུ། ལུགས་འདིར་ཡང་སྟོང་ཉིད་མངོན་སུམ་དུ་རྟོགས་པའི་
བློ་མངོན་གྱུར་དུ་རྒྱུད་ལ་ལྡན་པའི་གང་ཟག་ཡིན་ན། བདེན་འཛིན་མངོན་གྱུར་བ་རེ་
ཞིག སྤངས་པས་ཁྱབ་པ་ཁས་ལེན་དགོས་པ་གང་ཞིག རིགས་པ་མཚུངས་པའི་ཕྱིར།
གལ་ཏེ་བློ་མངོན་གྱུར་བ་མ་ཡིན་པར་ཐལ། བདེན་འཛིན་མངོན་གྱུར་བ་བདེན་འཛིན་
མ་ཡིན་པའི་ཕྱིར་ཏེ། དེ་སྤངས་པ་ལ་བདེན་འཛིན་སྤངས་མི་དགོས་པའི་ཕྱིར་ཟེར་ན།
འོ་ན། རང་རྒྱུད་པའི་ལུགས་ལ་ཡང་བདེན་འཛིན་མངོན་གྱུར་བདེན་འཛིན་མ་ཡིན་
པར་ཐལ། དེ་སྤངས་པ་ལ་བདེན་འཛིན་སྤངས་མི་དགོས་པའི་ཕྱིར། དེར་ཐལ།
དམན་ལམ་སྔོན་དུ་མ་སོང་གི་བྱང་སེམས་ས་བརྒྱད་པ་བས་བདེན་འཛིན་མངོན་གྱུར་བ་
སྤངས་པའི་ཕྱིར། ཞེས་བརྗོད་ན། ལན་ཅི་ཡོད་སོམས་ཤིག ༈ བདེན་བཞི་
ལ་ཕྲ་རགས་གཉིས་གཉིས་སུ་འབྱེད་ཚུལ་གྱི་དོགས་གཅོད། སྤྱི་དོན་དང་།
རྗེ་དྲུང་དབུ་མར། བདེན་བཞི་ལ་ཕྲ་རགས་གཉིས་སུ་འབྱེད་པར་གསུངས་པ་ནི། དེ་ལ་
སྒྲས་བརྗོད་རིགས་ཀྱི་སྒོ་ནས་ཕྲ་རགས་གཉིས་སུ་འབྱེད་པའི་དོན་ཡིན་ཏེ། འགོག་
བདེན་ལ་སྒྲས་བརྗོད་རིགས་ཀྱི་སྒོ་ནས་ཕྲ་རགས་གཉིས་སུ་འབྱེད་དགོས་པ་བཞིན་དུ་ལམ་
བདེན་ལ་ཡང་དེ་དང་མཚུངས་པའི་ཕྱིར། དེ་བཞིན་དུ་སྡུག་བདེན་གྱི་ཁྱད་ཆོས་མི་རྟག་
པ་མ་གཏོགས་ཁྱད་ཆོས་གཞན་རྣམས་ལ་ཕྲ་རགས་གཉིས་གཉིས་སུ་དབྱེ་རུང་ཙམ་དུ་སྣང་
ཞེས་པ་ཡང་། སྡུག་ཀུན་གྱི་རྣམ་པ་གཞན་བདུན་ལ་ངོ་བོའི་སྒོ་ནས་དང༌། འགོག་ལམ་
གྱི་རྣམ་པ་བརྒྱད་ལ་སྒྲས་བརྗོད་རིགས་ཀྱི་སྒོ་ནས་ཕྲ་རགས་གཉིས་སུ་འབྱེད་པའི་དོན་
ཡིན་ནམ་སྙམ་མོ།། འོ་ན། ཆོས་ཉིད་དུ་གྱུར་པའི་འགོག་བདེན་ལ་སྒྲས་བརྗོད་རིགས་ཀྱི་
སྒོ་ནས་ཕྲ་རགས་གཉིས་ཡོད་པར་ཐལ། འགོག་བདེན་ལ་དེ་ལྟར་ཡོད་པ་གང་ཞིག
འགོག་བདེན་དང་ཆོས་ཉིད་དུ་གྱུར་པའི་འགོག་བདེན་གཉིས་དོན་གཅིག་ཡིན་པའི་ཕྱིར་
ན་མ་ཁྱབ། འདོད་མི་ནུས་ཏེ། འགོག་བདེན་དུ་གྱུར་པའི་ཆོས་ཉིད་ལ་ཕྲ་རགས་གཉིས་
མེད་པའི་ཕྱིར། དེར་ཐལ། ཆོས་ཉིད་ལ་ཕྲ་རགས་གཉིས་མེད་པའི་ཕྱིར་ཏེ། དེ་ལ་

རིགས་མི་འདྲ་བ་གཉིས་མེད་པའི་ཕྱིར། ཡིག་ཆར། གང་ཟག་རང་བཞིན་གྱིས་གྲུབ་
པར་འཛིན་པའི་འཇིག་ལྟས་བསྐྱེད་པའི་ཟག་བཅས་ཀྱི་ཕུང་པོའི་སྟེང་གི་མི་རྟག་པ་དང་།
གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་འཇིག་ལྟས་བསྐྱེད་པའི་ཟག་བཅས་ཀྱི་
ཕུང་པོའི་སྟེང་གི་མི་རྟག་པ་གཉིས་ཀ་ཕྲ་བའི་མི་རྟག་པ་ཡིན་པར་གསུངས། བྱང་རྩེའི་
དབུ་མར། ཉེར་ལེན་གྱི་ཕུང་པོ་ཆོས་ཅན། ཁྱོད་ཀྱི་མི་རྟག་པ་དེ་ཕྲ་བའི་མི་རྟག་པ་ཡིན་
པར་ཐལ། ཁྱོད་རྒྱུ་ཡིན་པའི་ཕྱིར། ཞེས་གསུངས། འོ་ན། འཆི་བ་མི་རྟག་པ་ཕྲ་བའི་
མི་རྟག་པ་ཡིན་པར་ཐལ། འཆི་བ་རྒྱུ་ཡིན་པའི་ཕྱིར། འདོད་ན། འཆི་བ་མི་རྟག་པ་ཕྲ་
བའི་མི་རྟག་པ་ཡིན་པར་ཐལ། འདོད་པའི་ཕྱིར་ན་མ་ཁྱབ། འདོད་མི་ནུས་ཏེ། དེ་
རགས་པའི་མི་རྟག་པ་ཡིན་པའི་ཕྱིར། དེར་ཐལ། མི་རྟག་པ་སྒོམ་པའི་ཚེ་སྐད་ཅིག་རེ་
རེ་ལ་འཇིག་པའི་ཕྲ་བའི་མི་རྟག་པ་དང་། འཆི་བ་མི་རྟག་པ་སོགས་རགས་པའི་མི་རྟག་
པ་སྒོམ་པའི་སྒོ་ནས་བློ་སྦྱོང་དགོས་པར་ལམ་རིམ་བློ་སྦྱོང་སོགས་ལས་རྒྱས་པར་གསུངས་
པའི་ཕྱིར། དེ་བཞིན་དུ། རྨི་ལམ་དང་རྨི་ལམ་མི་རྟག་པ་དང་། གློག་དང་གློག་མི་རྟག་
པ་ལ་སོགས་པ་རགས་པའི་མི་རྟག་པ་ཡིན་པ་གང་ཞིག གཟུགས་སྒྲ་ལ་སོགས་པ་དབང་
ཤེས་ཀྱི་ཡུལ་དུ་གྱུར་པ་རྣམས་ཀྱང་རགས་པའི་མི་རྟག་པ་ཡིན་པའི་ཕྱིར། འཆི་བ་དང་
འཆི་བ་མི་རྟག་པ་ལ་སོགས་པ་དང་། གཟུགས་སྒྲ་ལ་སོགས་རགས་པའི་མི་རྟག་པ་ཡིན་
ཀྱང༌། གཟུགས་སྒྲ་ལ་སོགས་པ་མི་རྟག་པ་ནི། ཕྲ་བའི་མི་རྟག་པ་ཡིན་ཏེ། དེ་དག་ཚུར་
མཐོང་རྣམས་ཀྱིས་རྟགས་ལ་བརྟེན་ནས་རྟོགས་དགོས་པའི་དངོས་པོ་ཡིན་པའི་ཕྱིར།
གཟུགས་སྒྲ་སོགས་རགས་པའི་མི་རྟག་པ་ཡིན་ཀྱང་། དེ་དག་རྟོགས་ན་རགས་པའི་མི་
རྟག་པ་རྟོགས་པས་མ་ཁྱབ་བོ།། འོ་ན། མི་རྟག་པ་ཕྲ་རགས་གཉིས་ཀྱི་ཁྱད་པར་གང་གི་
སྒོ་ནས་འབྱེད་པ་ཡིན་ཞེ་ན། གྲུབ་མཐའ་འོག་མའི་ལུགས་ལ་སོ་སྐྱེའི་མངོན་སུམ་གྱི་སྤྱོད་
ཡུལ་དུ་གྱུར་པའི་མི་རྟག་པ་ཡིན་མིན་གྱི་སྒོ་ནས་འབྱེད་དེ། དེའི་ལུགས་ལ་ཕྲ་བའི་མི་
རྟག་པ་སོ་སྐྱེའི་མངོན་སུམ་གྱི་སྤྱོད་ཡུལ་མ་ཡིན་པའི་ཕྱིར་ཏེ། བྱིས་པ་ལག་མཐིལ་འདྲ་བ་
ཡིས།། འདུ་བྱེད་སྡུག་བསྔལ་སྤུ་མི་རྟོགས།། ཞེས་གསུངས་པའི་ཕྱིར། ལུགས་འདིར་
ཚུར་མཐོང་རྣམས་ཀྱིས་རྟགས་ལ་བརྟེན་ནས་རྟོགས་དགོས་པའི་མི་རྟག་པ་རྣམས་ཕྲ་བའི་
མི་རྟག་པ་དང་། དེས་རྟགས་ལ་མ་བརྟེན་པར་རྟོགས་ནུས་པའི་མི་རྟག་པ་རྣམས་རགས་

པའི་མི་རྟག་པར་འཇོག་པ་ལས། ཚུར་མཐོང་གི་མངོན་སུམ་གྱི་སྤྱོད་ཡུལ་དུ་གྱུར་མ་གྱུར་
གྱི་སྒོ་ནས་མི་འཇོག་སྟེ། ཕྲ་བའི་མི་རྟག་པ་མངོན་སུམ་དུ་རྟོགས་པའི་ཚུར་མཐོང་ཡོད་
པའི་ཕྱིར་ཏེ། དེ་ཡོད་པར་ཚད་འགོག་གི་ཡིག་ཆར་གསལ་བའི་ཕྱིར། རགས་པའི་
བདེན་བཞི་མི་རྟག་སོགས་བཅུ་དྲུག་ཡང་ཡོད་དེ། གང་ཟག་རང་སྐྱ་ཐུབ་པའི་རྫས་ཡོད་
དུ་འཛིན་པའི་འཇིག་ལྟས་བསྐྱེད་པའི་སྡུག་བདེན་གྱི་སྟེང་གི་མི་རྟག་སྡུག་བསྔལ་སྟོང་བ་
བདག་མེད་བཞི་དང་། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་འཇིག་ལྟས་
དྲངས་པའི་ཀུན་འབྱུང་བདེན་པའི་སྟེང་གི་རྒྱུ་ཀུན་འབྱུང་རབ་སྐྱེ་རྐྱེན་བཞི་དང་། གང་
ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ་རྟོགས་ཟིན་གོམས་པར་བྱས་
པ་ལ་བརྟེན་ནས་གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པ་མངོན་གྱུར་བ་ཅི་
རིགས་དང་བྲལ་བའི་རགས་པའི་འགོག་པ་ཞི་བ་གྱ་ནོམ་པ་ངེས་འབྱུང་བཞི་དང༌། གང་
ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་པ་མངོན་སུམ་དུ་རྟོགས་པའི་ལམ་རིག་པ་སྒྲུབ་
པ་ངེས་འབྱིན་གྱི་རྣམ་པ་བཞི་སྟེ་བཅུ་དྲུག་ཡོད་པའི་ཕྱིར། ཕྲ་བའི་བདེན་བཞི་མི་རྟག་
སོགས་བཅུ་དྲུག་འཇོག་ཚུལ་དེ་དང་རིགས་འདྲ་ཡང་འགོག་བདེན་གྱི་རྣམ་པ་ལ་གང་ཟག་
རང་གི་མཚན་ཉིད་ཀྱིས་གྲུབ་པར་འཛིན་པ་ཅི་རིགས་དང་བྲལ་བ་ཞེས་པ་ལས་མངོན་
གྱུར་བ་ཞེས་སྦྱར་མི་དགོས་པ་འདྲའོ།། རགས་པའི་བདེན་བཞི་མི་རྟག་སོགས་བཅུ་དྲུག་
གི་དང་པོར་རགས་པའི་སྡུག་བདེན་གྱི་མི་རྟག་པ་འདྲེན་པ་ལས་རགས་པའི་མི་རྟག་པ་
འདྲེན་པ་མ་ཡིན་ནོ།། སྤྱི་དོན་པར་རྙིང་དུ། དེའི་ལན་ལ་སྟོང་ཐུན་ཆེན་མོར། ཁ་ཅིག
སོ་སོར་སྐྱེ་བོའི་རྒྱུད་ལ་རྣལ་འབྱོར་མངོན་སུམ་ཡོད་པར་བཤད་པ་ཡི་གེ་མ་དག་པ་ཡིན་
ཞེས་སྨྲ་བ་མི་འཐད་དེ། ཞེས་འགོད་པ་ནི། དེའི་ལན་ལ་ཁ་ཅིག སྟོང་ཐུན་ཆེན་མོར། །
སོ་སོར་སྐྱེ་བོ་རྒྱུད་ལ་ཞེས་སོགས་བསྒྱུར་དགོས་པ་འདྲའོ།། ད་ལྟའི་དབུ་མ་པ་རྣམས་ཀྱིས།
གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་སྤངས་པའི་སྤངས་པ་འགོག་
བདེན་དུ་ཁས་བླང་པ་ལ། སྤྱི་དོན་དུ་མདོ་སྡེ་པའི་ཚད་མས་རྟོགས་པའི་དོན་དམ་བདེན་
པ་ཡོད་པར་ཐལ། དེ་འདྲའི་སྤངས་པ་དོན་དམ་བདེན་པ་གང་ཞིག མདོ་སྡེ་པས་དེ་
འདྲའི་སྤངས་པ་ཚད་མས་རྟོགས་པའི་ཕྱིར། ཞེས་སོགས་ཀྱི་སྒྲུབ་བྱེད་འཕངས་པ་ནི།
རང་ལུགས་ལའང་གནོད་བྱེད་དུ་འགྱུར་རོ། མདོ་སྡེ་པས་དེ་འདྲའི་སྤངས་པ་ཚད་མས་

རྟོགས་པར་སྒྲུབ་བྱེད་ཀྱི་རྟགས་དེའི་ཁྱབ་པ་ཕྱིན་ཅི་ལོག་ཏུ་སོང་བའི་ཕྱིར། དེས་ན་རྗེ་
དྲུང་དབུ་མར། ཕྱོགས་སྔའི་འདོད་པ་བརྗོད་པའི་ཚེ། དེ་འདྲའི་སྤངས་པ་རིགས་པའི་
འགོག་བདེན་ཏུ་ཁས་བླངས་པ་ལ་གནོད་བྱེད་དེ་ལྟར་འཕངས་འདུག་པས། སྤྱི་དོན་གྱི་
དགོངས་པ་ཡང་དེ་ག་རང་ཡིན་ཚོད་འདྲའོ།། འོ་ན། དེ་གཉིས་ནས་བཤད་པའི་དགྲ་
བཅོམ་དེ་ཇི་འདྲ་ཞིག་ངོས་འཛིན་པ་ཡིན་ཞེ་ན། དེ་ལ་ལམ་མ་ཞུགས་ཀྱི་གང་ཟག་མེད་
དེ། དེ་ཡིན་ན། མངོན་པ་གཉིས་ནས་བཤད་པའི་ལམ་བདེན་ཐོབ་པས་ཁྱབ་པ་གང་
ཞིག དེ་འདྲའི་ལམ་བདེན་ཐོབ་པའི་ལམ་མ་ཞུགས་ཀྱི་གང་ཟག་མེད་པའི་ཕྱིར་ཏེ།
གང་ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ་རྟོགས་པའི་ཡེ་ཤེས་
ཐོབ་པའི་ལམ་མ་ཞུགས་ཀྱི་གང་ཟག་མེད་པའི་ཕྱིར། དེ་ལ་འཕགས་པ་མེད་དེ། དེ་ཡིན་
ན། སྟོང་ཉིད་མ་རྟོགས་པས་ཁྱབ་པ་གང་ཞིག སྟོང་ཉིད་མ་རྟོགས་པའི་འཕགས་པ་
མེད་པའི་ཕྱིར། དེས་ན་བདེ་ཉིའི་དབུ་མར། མངོན་པ་གཉིས་ནས་བཤད་པའི་ཉོན་
མོངས་མངོན་གྱུར་པ་རེ་ཞིག་སྤངས་པའི་གང་ཟག་དེའི་མཚན་གཞིར་གསུངས་ཀྱང་།
དེ་ཁོ་ན་ཉིད་ཀྱི་ལྟ་བ་མ་རྙེད་པར་གང་ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་པར་
མངོན་སུམ་དུ་རྟོགས་ཟིན་གོམས་པར་བྱས་པ་ལ་བརྟེན་ནས་གང་ཟག་རང་སྐྱ་ཐུབ་པའི་
རྫས་ཡོད་དུ་འཛིན་པའི་རྟོགས་པ་རེ་ཞིག་སྤུངས་པའི་ཉན་ཐོས་ཚོགས་ལམ་པ་ལྟ་བུ་ཞིག་
ལ་ངོས་འཛིན་དགོས་པ་འདྲའོ།། དེ་དེ་གཉིས་ནས་བཤད་པའི་དགྲ་བཅོམ་ཡིན་ཀྱང་།
དེ་གཉིས་ནས་དགྲ་བཅོམ་དུ་མ་བཤད་དེ། དེ་དངོས་སྨྲ་བས་དགྲ་བཅོམ་དུ་ཁས་མི་ལེན་
པའི་ཕྱིར། དེར་ཐལ། དངོས་སྨྲ་བས་དགྲ་བཅོམ་ཡིན་ན། གང་ཟག་རང་སྐྱ་ཐུབ་པའི་
རྫས་ཡོད་དུ་འཛིན་པའི་རྟོག་པ་གཏན་ནས་སྤངས་པས་ཁྱབ་པར་ཁས་ལེན་པའི་ཕྱིར་ཏེ།
དེས་དགྲ་བཅོམ་ཡིན་ན་དེའི་ས་བོན་སྤངས་པས་ཁྱབ་པ་ཁས་ལེན་པའི་ཕྱིར་དང༌། དགྲ་
བཅོམ་ཡིན་ན་དེ་ཁོ་ན་ཉིད་ཀྱི་ལྟ་བ་རྙེད་པས་ཁྱབ་པ་ཁས་ལེན་པའི་ཕྱིར། དེ་བཞིན་དུ།
གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་འཛིན་པ་མངོན་གྱུར་པ་རེ་ཞིག་
སྤངས་པའི་སྤངས་པ་ཡང་། དེ་གཉིས་ནས་བཤད་པའི་འགོག་བདེན་ཡིན་ཀྱང་། དེ་
གཉིས་ནས་འགོག་བདེན་དུ་མ་བཤད་དེ། དེ་དངོས་སྨྲ་བས་འགོག་བདེན་དུ་ཁས་མི་
ལེན་པའི་ཕྱིར། དེར་ཐལ། དེས་དེ་འགོག་བདེན་དུ་ཁས་ལེན་ན། དེ་མྱང་འདས་སུ་

ཁས་ལེན་དགོས་པ་ལས། ཁས་མི་ལེན་པའི་ཕྱིར། དེས་མྱང་འདས་ཡིན་ན། གང་ཟག་
རང་སྐྱ་ཐུབ་པའི་རྫས་ཡོད་དུ་འཛིན་པའི་རྟོག་པའི་ས་བོན་སྤངས་པས་ཁྱབ་པ་ཁས་ལེན་
པའི་ཕྱིར། གཞན་ཡང་། དེས་དེ་འགོག་བདེན་དུ་ཁས་མི་ལེན་པར་ཐལ། དེས་དེ་སོ་
སོར་རྟག་འགོག་ཏུ་ཁས་མི་ལེན་པའི་ཕྱིར། དེས་དེ་སོ་སོར་རྟག་མིན་གྱི་འགོག་པར་ཁས་
ལེན་པའི་ཕྱིར་ཏེ། དེས་སོ་སོར་རྟོག་མིན་གྱི་འགོག་པ་ཁས་ལེན་པའི་ཕྱིར། འོ་ན། དེ་
འདྲའི་སྤངས་པ་དེ་མངོན་པ་གཉིས་ནས་བཤད་པའི་འགོག་བདེན་ཡང་མ་ཡིན་པར་ཐལ།
དེ་དེ་གཉིས་ནས་བཤད་པའི་སོ་སོར་རྟག་མིན་གྱི་འགོག་པ་ཡིན་པའི་ཕྱིར། དེ་གཉིས་
ནས་བཤད་པའི་རྟག་མིན་གྱི་འགོག་པའི་མཚན་གཞི་ཞིག་ཡོད་པའི་ཕྱིར། ཞི་རགས་
རྣམ་ཅན་གྱི་ལམ་ལ་བརྟེན་ནས་འཇིག་རྟེན་པའི་སྒོམ་སྤུངས་སུ་གྱུར་བའི་ཅི་ཡང་མེད་
མན་ཆད་ཀྱི་གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་མངོན་གྱུར་བ་རེ་
ཞིག་སྤངས་པའི་སྤངས་པ་ལྟ་བུ་ཞིག་བཞག་ན་སྐྱོན་དུ་འགྱུར་མིན་དཔྱད་དགོས་སོ།།
ཡང་དེ་གཉིས་ནས་འགོག་བདེན་དུ་བཤད་པའི་འགོག་བདེན་ཡིན་ན། དེ་གཉིས་ནས་
བཤད་པའི་འགོག་བདེན་ཡིན་པས་མ་ཁྱབ་སྟེ། གང་ཟག་རང་སྐྱ་ཐུབ་པའི་རྫས་ཡོད་དུ་
འཛིན་པའི་རྟོག་པ་སྤངས་པ་དེ་དེ་གཉིས་ནས་འགོག་བདེན་དུ་བཤད་པའི་འགོག་བདེན་
ཡིན་པའི་ཕྱིར་ཏེ། དེ་དེ་གཉིས་ནས་འགོག་བདེན་དུ་བཤད་པ་གང་ཞིག འགོག་
བདེན་ཡིན་པའི་ཕྱིར། དང་པོ་གྲུབ་སྟེ། དེ་དངོས་སྨྲ་བས་འགོག་བདེན་དུ་ཁས་ལེན་
པའི་ཕྱིར། དེ་བཞིན་དུ། དེ་གཉིས་ནས་འཕགས་པར་བཤད་པའི་འཕགས་པ་དང་།
དེ་གཉིས་ནས་དགྲ་བཅོམ་དུ་བཤད་པའི་དགྲ་བཅོམ་དང་། དེ་གཉིས་ནས་སངས་
འཕགས་སུ་བཤད་པའི་སངས་འཕགས་སོགས་ལ་ཡང་རིགས་འདྲའོ།། དེ་གཉིས་ནས་
འགོག་བདེན་དུ་བཤད་ན་འགོག་བདེན་ཡིན་པས་མ་ཁྱབ། འགོག་བདེན་ཡིན་ནའང་།
དེ་གཉིས་ནས་འགོག་བདེན་དུ་བཤད་པས་མ་ཁྱབ་སྟེ། བདེན་པར་གྲུབ་པའི་འགོག་
བདེན་དང་། བདེན་པར་མ་གྲུབ་པའི་འགོག་བདེན་སོགས་ཀྱིས་མ་ངེས་པའི་ཕྱིར། འོ་
ན། བདེན་པར་གྲུབ་པའི་འགོག་བདེན་དེ་གཉིས་ནས་བཤད་པའི་འགོག་བདེན་ཡིན་
པར་ཐལ། བདེན་པར་མ་གྲུབ་པའི་འགོག་བདེན་དེ་གཉིས་ནས་མ་བཤད་པའི་འགོག་
བདེན་ཡིན་པའི་ཕྱིར་ན་མ་ཁྱབ། འདོད་ན། བདེན་པར་གྲུབ་པའི་དགྲ་བཅོམ་དེ་

གཉིས་ནས་བཤད་པའི་དགྲ་བཅོམ་ཡིན་པར་ཐལ་ལོ། འདོད་ན། དེ་ཆོས་ཅན། དེ་
གཉིས་ནས་བཤད་པའི་ཉོན་མོངས་སྤངས་པའི་གང་ཟག་ཡིན་པར་ཐལ་ལོ།། འདོད་ན།
ཡོད་པར་ཐལ་ལོ། དེ་གཉིས་ནས་བཤད་པའི་ཉོན་མོངས་སྤངས་པའི་གང་ཟག་ཡིན་ན།
དེ་གཉིས་ནས་བཤད་པའི་དགྲ་བཅོམ་ཡིན་མི་དགོས་ཏེ། ཉོན་མོངས་སྤངས་པའི་གང་
ཟག་ཐམས་ཅད་དེ་གཉིས་ནས་བཤད་པའི་ཉོན་མོངས་སྤངས་པའི་གང་ཟག་ཡིན་པའི་
ཕྱིར། བྱང་རྩེའི་ཡིག་ཆར། མངོན་པ་གཉིས་ནས་བཤད་པའི་སངས་འཕགས་སངས་
འཕགས་མ་ཡིན། དེ་གཉིས་ནས་བཤད་པའི་སྟོན་པ་ཤཱཀྱ་ཐུབ་པ་སྟོན་པ་ཤཱཀྱ་ཐུབ་པ་
ཡིན་ཞེས་གསུངས། སྟོན་པ་ཤཱཀྱ་ཐུབ་པ་དེ། དེ་གཉིས་ནས་བཤད་པའི་སྟོན་པ་ཤཱཀྱ་
ཐུབ་པ་ཡིན་པར་ཐལ། དེ་གཉིས་ནས་བཤད་པའི་སྟོན་པ་ཤཱཀྱ་ཐུབ་པ་སྟོན་པ་ཤཱཀྱ་ཐུབ་
པ་ཡིན་པའི་ཕྱིར། འདོད་ན། སྟོན་པ་ཤཱཀྱ་ཐུབ་པ་ཆོས་ཅན། དེ་གཉིས་ནས་བཤད་
པའི་སངས་འཕགས་ཡིན་པར་ཐལ། དེ་གཉིས་ནས་བཤད་པའི་སྟོན་པ་ཤཱཀྱ་ཐུབ་པ་
ཡིན་པའི་ཕྱིར། འདོད་ན། དེ་ཆོས་ཅན། དེ་གཉིས་ནས་བཤད་པའི་དགྲ་བཅོམ་ཡིན་
པར་ཐལ། དེ་གཉིས་ནས་བཤད་པའི་སངས་འཕགས་ཡིན་པའི་ཕྱིར། གཞན་ཡང་།
དེ་གཉིས་ནས་བཤད་པའི་སངས་འཕགས་སངས་འཕགས་ཡིན་པར་ཐལ། སྟོན་པ་
ཤཱཀྱ་ཐུབ་པ་དེ་གཉིས་ནས་བཤད་པའི་སངས་འཕགས་ཡིན་པའི་རྒྱུ་མཚན་ཡོད་པའི་ཕྱིར།
འདོད་ན་དངོས། དེར་མ་ཟད། དེ་གཉིས་ནས་བཤད་པའི་སྤངས་གཉེན་གྱི་རྣམ་
བཞག་འཇོག་ཚུལ་ཡང་། ད་ལྟའི་དབུ་མ་པ་རྣམས་ཀྱི་ལུགས་ལྟར་ཁས་བླངས་འདུག་
པས། རང་རེའི་ཡིག་ཆར་མ་ཟད། གྲྭ་ཚང་གཞན་གྱི་ཡིག་ཆ་དང་ཡང་ཆེས་མི་མཐུན་
ནོ།། རྗེ་དྲུང་དབུ་མར། མངོན་པ་གཉིས་ནས་བཤད་པའི་སྤངས་བྱས་སྤངས་བྱ་དང་།
གཉེན་པོས་གཉེན་པོའི་གོ་མི་ཆོད་ཅེས་གསུངས་པ་ནི། དེ་གཉིས་ནས་བཤད་པའི་
བདག་འཛིན་གྱིས་བདག་འཛིན་དང་། ལམ་བདེན་གྱིས་ལམ་བདེན་གྱི་གོ་མི་ཆོད་པ་
སོགས་ལ་དགོངས་ཀྱི། དེ་གཉིས་ནས་བཤད་པའི་ཉོན་མོངས་ལ་ཉོན་མོངས་དང་།
གཉེན་པོ་ལ་གཉེན་པོས་མ་ཁྱབ་ཅེས་པའི་དོན་མ་ཡིན་ནོ།། སྤྱི་དོན་པར་རྙིང་དུ། དེ་ཁོ་
ན་ཉིད་ཀྱི་ལྟ་བ་མ་རྙེད་ཀྱང་ཞེས་པ་ནས། དེ་འདྲའི་ལམ་དེ་གཉིས་རིམ་པ་བཞིན་དུ་
མཐོང་ལམ་དང་། འཇིག་རྟེན་པའི་སྒོམ་ལམ་དུ་ཁས་མི་ལེན་པས་ཞེས་འཁོད་པ་ནི།

འཇིག་རྟེན་ལས་འདས་པའི་སྒོམ་ལམ་དུ་ཁས་མི་ལེན་པས་ཞེས་འགོད་རྒྱུ་ཡིན་འདུག་
ཅིང༌། ལམ་དེ་གཉིས་མཐོང་ལམ་དང་སྒོམ་ལམ་དུ་བཤད་པ་དང་། ལམ་དེ་གཉིས་ཀྱིས་
མཐོང་སྤངས་དང་སྒོམ་སྤངས་ཀྱི་ས་བོན་སྤོང་ནུས་པར་སྟོན་པའི་མདོ་རྣམས་དྲང་དོན་
དགོངས་པ་ཅན་གྱི་མདོ་ཡིན་པའི་མཐུན་དཔེར། དཔེར་ན། རྡུལ་ཕྲན་ཆ་མེད་ཀྱིས་
བརྩམས་པའི་རགས་པ་དང་། དེ་འཛིན་པའི་ཚད་མ་གཉིས་རྫས་གཞན་གྱིས་སྟོང་པར་
མངོན་སུམ་དུ་རྟོགས་ཟིན་བསྒོམ་པར་བྱས་པ་ལ་བརྟེན་ནས་སློབ་ལམ་ཕྱི་མ་གཉིས་བགྲོད་
པར་གསུངས་པའི་མདོ་དང་། ཡང་དེ་འདྲའི་སྟོང་ཉིད་མངོན་སུམ་དུ་གསར་དུ་རྟོགས་
པ་དང་། རྟོགས་ཟིན་བསྒོམ་པར་བྱས་པ་དང་
། སྒོམ་པ་མཐར་ཕྱིན་པའི་སྟེང་ནས་ས་
བཅུ་དང་མཐོང་ལམ་སོགས་ལམ་ཕྱི་མ་གསུམ་བགྲོད་པར་གསུངས་པའི་མདོ་རྣམས་
སེམས་ཙམ་པས་ངེས་དོན་གྱི་མདོར་ཁས་ལེན་ཀྱང་། དབུ་མ་པས་དྲང་དོན་དགོངས་པ་
ཅན་གྱི་མདོར་ཁས་ལེན་པ་བཞིན་ནོ།། ཞེས་འགོད་པར་མཛད་པ་ནི། ཊཱིཀ་ཆེན་གྱི་ཚིག་
ཟིན་ལྟར་བཀོད་པ་ཡིན་ལ། རྗེ་དྲུང་དབུ་མར། དཔེར་ན། མདོ་སྡེ་པས་རྡུལ་ཕྲན་ཆ་
མེད་ཀྱིས་བརྩམས་པའི་ཕྱི་དོན་དུ་འདོད་པའི་གཟུགས་དང༌། དེ་འཛིན་པའི་ཚད་མ་
རྫས་གཞན་གྱིས་སྟོང་པར་མངོན་སུམ་དུ་རྟོགས་ཟིན་གོམས་པར་བྱས་པ་ལ་བརྟེན་ནས་
ཞེས་སོགས་དང་། ཡིག་ཆ་འགའ་ཞིག་ལས། གཟུགས་འཛིན་རྫས་གཞན་གྱིས་སྟོང་
པར་མངོན་སུམ་དུ་རྟོགས་ཟིན་གོམས་པར་བྱས་པ་ལ་བརྟེན་ནས་ཞེས་སོགས་དང༌།
འགའ་ཞིག་ལས། སེམས་ཙམ་པའི་ལྟ་བ་ལ་བརྟེན་ནས་ཞེས་སོགས་གསུངས་པ་རྣམས་
ཀྱང་། དོན་ལ་གནད་ཅིག་གོ འོ་ན། སྤྱི་དོན་ལྟར། སེམས་ཙམ་པས་རྡུལ་ཕྲན་ཆ་
མེད་ཀྱིས་བརྩམས་པའི་རགས་པ་དང༌། དེ་འཛིན་པའི་ཚད་མ་རྫས་གཞན་གྱིས་སྟོང་པ་
དོན་དམ་བདེན་པར་འདོད་ན། དེ་མི་འཐད་པར་ཐལ། དེའི་རྟེན་ཆོས་ཅན་བདེན་
པར་གྲུབ་པ་ཞིག་འདོད་དགོས་པ་གང་ཞིག དེ་ལྟར་མི་འདོད་པའི་ཕྱིར། དེས་རྡུལ་
ཕྲན་ཆ་མེད་ཀྱིས་བརྩམས་པའི་རགས་པ་གཞི་མ་གྲུབ་པར་འདོད་པའི་ཕྱིར། དང་པོ་
གྲུབ་སྟེ། རྩ་ཤེའི་ཊིཀ་ཆེན་ལས། སྟོང་པ་ཉིད་ཡིན་པ་ཅུང་ཟད་གཅིག་བདེན་པར་གྲུབ་
པར་འདོད་ན། དེའི་རྟེན་ཆོས་ཅན་བདེན་པར་གྲུབ་གཅིག་ཀྱང་གདོན་མི་ཟ་བར་
འདོད་དགོས་ཏེ། རྟེན་ཆོས་ཅན་མེད་པར་བརྟེན་པའི་ཆོས་ཉིད་གནས་པ་མི་སྲིད་པའི་

ཕྱིར་དང་། བདེན་གྲུབ་ཀྱི་རྟེན་རྫུན་པས་བྱེད་པ་འགལ་བའི་ཕྱིར། ཞེས་གསུངས་པའི་
ཕྱིར་ཟེར་ན། མདོ་སྡེ་པས་རྡུལ་ཕྲན་ཆ་མེད་ཀྱིས་བརྩམས་པའི་ཕྱི་དོན་དུ་འདོད་པའི་
གཟུགས་ལྟ་བུ་ཞིག་དེའི་ཆོས་ཅན་འདོད་པ་ཡིན་ཞེས་བརྗོད་དགོས་སམ་སྙམ་མོ།།
གཞན་ཡང་། དེས་རྡུལ་ཕྲན་ཆ་མེད་ཀྱིས་བརྩམས་པའི་རགས་པ་དང་། དེ་འཛིན་པའི་
ཚད་མ་རྫས་སུ་མེད་པ་དོན་དམ་པར་འདོད་པར་ཐལ། དེ་གཉིས་རྫས་གཞན་གྱིས་སྟོང་
པ་དོན་དམ་པར་འདོད་པའི་ཕྱིར། འདོད་ན། དེས་རྡུལ་ཕྲན་ཆ་མེད་ཀྱིས་བརྩམས་
པའི་རགས་པ་དང་། དེ་འཛིན་པའི་ཚད་མ་མེད་པ་དོན་དམ་པར་འདོད་པར་ཐལ།
འདོད་པའི་ཕྱིར་ཟེར་ན། འདོད་པ་ཁོ་ན་ཡིན་ཏེ། དེས་རྡུལ་ཕྲན་ཆ་མེད་ཀྱིས་བརྩམས་
པའི་རགས་པ་མེད་པ་དོན་དམ་པར་འདོད་པའི་ཕྱིར་ཏེ། རྡུལ་ཕྲན་ཕྱོགས་ཀྱི་ཆ་མེད་
མེད་པ་དོན་དམ་པར་འདོད་པའི་ཕྱིར་ཏེ། རྡུལ་ཕྲན་ཆ་མེད་མི་སྲིད་པ་དོན་དམ་པར་
འདོད་པའི་ཕྱིར་ཏེ། ཆ་མེད་མི་སྲིད་པ་དོན་དམ་པར་འདོད་པའི་ཕྱིར། སྔར་གྱི་ལུང་
དོན་ལ། ཁ་ཅིག དཔེར་ན། རང་རྒྱུད་པ་ཁྱོད་རང་གི་ལུགས་ལ་སྟོང་ཉིད་མ་རྟོགས་
པར་སེམས་ཙམ་གྱི་ལྟ་བས་ཐེག་ཆེན་གྱི་ལམ་ཕྱི་མ་གསུམ་བགྲོད་ནུས་པར་གསུངས་པའི་
མདོ་དང་བསྟན་བཅོས་རྣམས་དྲང་དོན་དགོངས་པ་ཅན་དུ་འགྲེལ་པ་བཞིན་ནོ།། ཞེས་
སྨྲས་པ་ལ། སྤྱི་དོན་དང་། རྗེ་དྲུང་དབུ་མར། ཁྱོད་ལྟར་ན་རང་རྒྱུད་པས་སེམས་ཙམ་
གྱི་ལྟ་བ་ལ་བརྟེན་ནས་ཐེག་ཆེན་གྱི་སྦྱོར་ལམ་དུ་བགྲོད་ནུས་པར་ཁས་ལེན་པར་ཐལ།
ལུང་དོན་འཆད་ཚུལ་འཐད་པའི་ཕྱིར། ཞེས་གསུངས་པའི་དགོངས་པ་གང་ཡིན་བརྟག་
དགོས་ཏེ། ཐལ་འགྱུར་བས་ཀྱང་དེ་འདྲའི་ལྟ་བས་ཐེག་ཆེན་གྱི་ལམ་ཕྱི་མ་གསུམ་བགྲོད་
ནུས་བར་སྟོན་པའི་མདོ་དང་བསྟན་བཅོས་རྣམས་དྲང་དོན་དུ་འགྲེལ་པར་བྱེད་ཀྱང་།
དེས་དེ་འདྲའི་ལྟ་བས་ཐེག་ཆེན་གྱི་སྦྱོར་ལམ་དུ་བགྲོད་ནུས་པར་ཁས་མི་ལེན་པའི་ཕྱིར།
བྱང་རྩེའི་དབུ་མར། ཡང་ཁ་ཅིག གཟུང་འཛིན་རྫས་གཞན་གྱིས་སྟོང་པའི་སྟོང་ཉིད་
མངོན་སུམ་དུ་རྟོགས་པའི་སེམས་ཙམ་གྱི་ལྟ་བས་སློབ་ལམ་ཕྱི་མ་གསུམ་བགྲོད་ནུས་པར་
གསུངས་པ་སེམས་ཙམ་པས་སྒྲ་ཇི་བཞིན་པར་ཁས་ལེན་ཀྱང་། དབུ་མ་པས་དྲང་དོན་དུ་
འགྲེལ་བ་བཞིན། ཞེས་སྨྲས་པ་ལ། སེམས་ཙམ་པས་གཟུང་འཛིན་རྫས་གཞན་གྱིས་
སྟོང་པའི་སྟོང་ཉིད་མངོན་སུམ་དུ་རྟོགས་པའི་ལམ་གྱིས་ཐེག་ཆེན་གྱི་སྦྱོར་ལམ་དུ་བགྲོད་

ནུས་པར་ཁས་ལེན་པར་ཐལ། ཞེས་སོགས་འཕངས་འདུག་པས་དགོངས་པ་གང་ཡིན་མ་
ངེས་སོ།། རྣམ་འགྲེལ་ལས། སྟོང་ཉིད་ལྟ་བས་གྲོལ་འགྱུར་གྱི།། སྒོམ་པ་ལྷག་མ་དེ་དོན་
ཡིན།། ཞེས་པའི་དོན་ནི། སྤྱི་དོན་ལས། རང་སྡེ་འོག་མ་རྣམས་ཀྱིས་སྔར་བཤད་པའི་
གང་ཟག་གི་བདག་མེད་རྟོགས་པའི་ལམ་དེ་ཉོན་མོངས་ལས་གྲོལ་བྱེད་ཀྱི་ལམ་དང་། མི་
རྟག་སྡུག་བསྔལ་སོགས་སྒོམ་པའི་དེ་ཡོངས་སུ་སྦྱོང་བའི་ཐབས་སུ་འདོད་པའི་དོན་ཡིན་
པར་གསུངས་པས། དེའི་ལུགས་ལ། སྔ་མ་གྲོལ་བྱེད་ཀྱི་ལམ་དང་། གཞན་རྣམས་
ཡོངས་སུ་སྦྱོང་བའི་ཐབས་སུ་འགྲོ་ཚུལ་གང་ཡིན་ཞེ་ན། བདེ་ཉིའི་དབུ་མར། དེ་འདྲའི་
བདག་མེད་རྟོགས་པའི་ལམ་ཉོན་མོངས་ལས་གྲོལ་བྱེད་ཀྱི་ལམ་དང་། དེའི་སྔོན་དུ་མི་
རྟག་སྡུག་བསྔལ་སྟོང་པར་རྟོགས་པའི་ལམ་རྣམས་འགྲོ་དགོས་པར་གསུངས་སོ།། བློ་
གླིང་གི་ཡིག་ཆར། སྔ་མ་དེ་ཉོན་མོངས་ལས་དངོས་སུ་གྲོལ་བའི་ལམ་དང་། གཞན་
རྣམས་དེ་བསྐྱེད་པའི་ཐབས་སུ་བྱ་དགོས་པར་གསུངས། བསྟན་དར་པའི་ཡིག་ཆར།
བདེན་པ་དང་པོ་གཉིས་ཀྱི་རྣམ་པ་དྲུག་སྒོམ་པས་རྒྱུད་སྨིན་པར་བྱས། བདེན་པ་ཕྱི་མ་
གཉིས་ཀྱི་རྣམ་པ་བརྒྱད་དང་སྟོང་བདག་མེད་གཉིས་སྒོམ་པས་ཉོན་མོངས་ལས་གྲོལ་པར་
ནུས་པའི་ཕྱིར། ཞེས་གསུངས་པས་གང་བདེར་བྱའོ།། ཐལ་འགྱུར་པའི་ལུགས་ལ་མི་
རྟག་སོགས་བཅུ་དྲུག་གི་ནང་ཚན་དུ་གྱུར་པའི་སྟོང་པ་བདེན་པས་སྟོང་པ་ལ་བྱེད་ན་ནི།
དེ་བཅུ་དྲུག་གི་སྒོམ་རིམ་ཀྱང་བསྟན་དར་པའི་ཡིག་ཆ་ལྟར་ཁས་བླངས་ཆོག་པ་འདྲའོ།།
སྤྱི་དོན་དུ། བསྟན་པའི་རྩ་བ་ཉན་ཐོས་དགྲ་བཅོམ་ལ་སོགས་པ་དགེ་སློང་དུ་བཞག་པར་
དཀའ་བར་ཐལ། སྟོང་ཉིད་རྟོགས་པའི་ཉན་ཐོས་དགྲ་བཅོམ་མེད་པའི་ཕྱིར། ཞེས་
གསུངས་ཀྱང་། བློ་བྱང་གཉིས་ཀྱི་ཡིག་ཆར། དོན་དམ་པའི་དགེ་སློང་དུ་བཞག་པར་
དཀའ་བར་ཐལ། ཞེས་བཤད་པ་སྤྱི་དོན་གྱི་དགོངས་པ་དེ་ག་ཡིན་ཚོད་འདྲའོ།། རིགས་
པས་ཀྱང་། སྟོང་ཉིད་རྟོགས་པའི་ཉན་ཐོས་དགྲ་བཅོམ་དོན་དམ་པའི་དགེ་སློང་མ་ཡིན་
དགོས་ཀྱི། དེ་དགེ་སློང་མ་ཡིན་པའི་སྐྱོན་དུ་མི་འགྱུར་ཏེ། དེ་དགེ་སློང་མ་ཡིན་པའི་
ཕྱིར་དང་། དགེ་སློང་ཡིན་ན། སྟོང་ཉིད་རྟོགས་པའི་གང་ཟག་ཡིན་མི་དགོས་པའི་ཕྱིར།
དེས་ན་བུ་སྟོན་རིན་པོ་ཆེས། ཉན་ཐོས་དགྲ་བཅོམ་པ་ལ་བསྟན་པའི་རྩ་བ་ཞེས་བརྗོད་
པའི་རྒྱུ་མཚན་ཡོད་དེ། ཉན་ཐོས་དགྲ་བཅོམ་པ་དེ་སོ་ཐར་གྱི་སྡོམ་པ་ཉམས་སུ་ལེན་པའི་

རྟེན་གྱི་གང་ཟག་གི་གཙོ་བོ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཞེས་
གསུངས་པ་ཡང་། སོ་ཐར་སྡོམ་ལྡན་གྱི་ཉན་ཐོས་དགྲ་བཅོམ་ལ་དགོངས་སམ་སྙམ་མོ།།
སྤྱི་དོན་དུ། སྲིད་འདི་ཉོན་མོངས་ཅན་མིན་ཡང་། ཀུན་རྨོངས་བཞིན་དུ་ཅི་སྟེ་མེད།།
ཅེས་པའི་སྤྱོད་འཇུག་གི་ལུང་དོན་བཤད་པ་རྣམས་ནི་ཅུང་ཞིག་སྦམ་བཤད་དུ་སོང་བས།
རང་རེའི་ཡིག་ཆ་གཞན་གཉིས་དང་། བློ་གླིང་དང་། བྱང་རྩེའི་ཡིག་ཆ་ལྟར་ན། འདི་
ལྟར་ཡིན་ཚོད་འདྲ་སྟེ། ཕ་རོལ་པོས་ཀུན་རྨོངས་མ་རིག་པ་ལ་མངོན་པ་གཉིས་ནས་
བཤད་པའི་ཉོན་མོངས་ཅན་ཡིན་མིན་གཉིས་སུ་འདོད་པ་ལྟར། དེས་སྲེད་པ་ལ་ཡང་
མངོན་པ་གཉིས་ནས་བཤད་པ་ལྟར་གྱི་ཉོན་མོངས་ཅན་ཡིན་མིན་གཉིས་སུ་འདོད་དགོས་
ཞེས་ཕུལ་བ་ཡིན་གྱི། སྲེད་པ་ལ་ཉོན་མོངས་ཡིན་མིན་གཉིས་སུ་འདོད་ཅེས་པའི་དོན་ནི་
མ་ཡིན་ཏེ། དེས་སྲེད་པ་ལ་ཉོན་མོངས་ཅན་གྱིས་ཁྱབ་པ་ཁས་ལེན་པར་མ་ཟད། གང་
ཟག་རང་མཚན་གྱིས་གྲུབ་པར་འཛིན་པའི་འཇིག་ལྟས་དྲངས་པའི་སྲེད་པ་ཉོན་མོངས་
ཅན་མ་ཡིན་པའི་སྲེད་པར་ཡང་མི་འདོད་པའི་ཕྱིར། འོ་ན། དེས་མངོན་པ་གཉིས་ནས་
བཤད་པ་ལྟར་གྱི་ཉོན་མོངས་ཅན་མ་ཡིན་པའི་མ་རིག་པ་དེ་ཇི་འདྲ་ཞིག་ལ་འདོད་པ་ཡིན་
ཞེ་ན། གང་ཟག་རང་མཚན་གྱིས་གྲུབ་པར་འཛིན་པའི་མ་རིག་པ་ལ་འདོད་པ་མ་ཡིན་ཏེ།
དེས་གང་ཟག་རང་མཚན་གྱིས་གྲུབ་པར་ཁས་ལེན་པའི་ཕྱིར། བསྟན་དར་པའི་ཡིག་
ཆར། ལས་འབྲས་ལ་རྨོངས་པའི་མ་རིག་པ་དེའི་མཚན་གཞིར་འདོད་ཅེས་གསུངས་
འདུག་ཀྱང་། འདི་མ་གཏོགས་རང་གཞན་གྱི་ཡིག་ཆ་གཞན་གང་དུ་ཡང་དེ་ལྟར་
གསུངས་པ་མ་མཐོང་བས་འཐད་མིན་དཔྱད་དགོས་སོ།། སྟོང་བ་ཉིད་དང་བྲལ་བའི་
སེམས།། འགག་པ་སླར་ཡང་སྐྱེ་འགྱུར་ཏེ།། ཞེས་པའི་དོན་འཆད་ཚུལ་ལ། ཡིག་ཆ་
རྣམས་སུ། སྟོང་ཉིད་རྟོགས་པ་དང་བྲལ་པའི་གང་ཟག་གི་རྒྱུད་ལ་མངོན་པ་གཉིས་ནས་
བཤད་པའི་ཉོན་མོངས་མངོན་གྱུར་བ་རེ་ཞིག་འགག་ཀྱང་། སླར་ཡང་དེའི་རྒྱུད་ལ་
མངོན་གྱུར་དུ་འབྱུང་པའི་ཕྱིར། ཞེས་སོགས་གསུངས། དེ་ལ་ཁ་ཅིག མངོན་པ་
གཉིས་ནས་བཤད་པའི་དགྲ་བཅོམ་པའི་རྒྱུད་ལ་དེ་གཉིས་ནས་བཤད་པའི་ཉོན་མོངས་
སླར་ཡང་སྐྱེ་བ་སྲིད་པར་ཐལ། ལུང་དོན་འཆད་ཚུལ་འཐད་པའི་ཕྱིར། འདོད་ན།
དེའི་རྒྱུད་ལ་སླར་ཡང་སྐྱེ་བ་ཡོད་པར་ཐལ། དེའི་རྒྱུད་ལ་མངོན་པ་གཉིས་ནས་བཤད་

པའི་ཉོན་མོངས་སླར་ཡང་སྐྱེ་བ་ཡོད་པའི་ཕྱིར་ན་མ་ཁྱབ། བྱས་པ་ལ་ཁོ་ན་རེ། མངོན་
པ་གཉིས་ནས་བཤད་པའི་དགྲ་བཅོམ་པའི་རྒྱུད་ལ་སླར་ཡང་སྐྱེ་བའི་ཉོན་མོངས་ཡོད་པར་
ཐལ། མངོན་པ་གཉིས་ནས་བཤད་པའི་ཉོན་མོངས་དེ་དེའི་རྒྱུད་ལ་སླར་ཡང་སྐྱེ་བའི་
ཉོན་མོངས་ཡིན་པའི་ཕྱིར་ན་མ་ཁྱབ། མ་གྲུབ་ན། དེར་ཐལ། དེ་དེའི་རྒྱུད་ལ་སླར་
ཡང་སྐྱེ་བའི་ཕྱིར་ཏེ། འགག་པ་སླར་ཡང་སྐྱེ་འགྱུར་ཏེ།། ཞེས་གསུངས་པའི་ཕྱིར།
ཡང་དེ་ཆོས་ཅན། སྟོང་ཉིད་རྟོགས་པ་དང་བྲལ་བའི་གང་ཟག་གི་རྒྱུད་ལ་སླར་སྐྱེ་བར་
ཐལ། མངོན་པ་གཉིས་ནས་བཤད་པའི་དགྲ་བཅོམ་པའི་རྒྱུད་ལ་སླར་ཡང་སྐྱེ་བའི་ཕྱིར་
ན་མ་ཁྱབ། བྱས་པ་ལ་ཁོ་ན་རེ། མངོན་པ་གཉིས་ནས་བཤད་པའི་ཉོན་མོངས་ཆོས་ཅན།
སླར་ཡང་སྐྱེ་བ་སྲིད་པར་ཐལ། མངོན་པ་གཉིས་ནས་བཤད་པའི་དགྲ་བཅོམ་པའི་རྒྱུད་
ལ་ཁྱོད་སླར་ཡང་སྐྱེ་བ་སྲིད་པའི་ཕྱིར་ན་མ་ཁྱབ། འདོད་མི་ནུས་ཏེ། དེ་དེ་འདྲའི་གང་
ཟག་གི་རྒྱུད་ལ་སྐྱེས་ཟིན་པའི་ཕྱིར། ཁྱབ་སྟེ། སྐྱེས་ཟིན་སླར་ཡང་སྐྱེ་བར་ཡོངས་སུ་རྟོག་
པར་འགྱུར་ན་ནི།། ཞེས་སོགས་གསུངས་པའི་ཕྱིར། དེ་ཆོས་ཅན། དེ་འདྲའི་གང་ཟག་
གི་རྒྱུད་ལ་སླར་ཡང་སྐྱེ་བར་ཐལ། དེའི་རྒྱུད་ལ་འགག་ཀྱང་སླར་ཡང་སྐྱེ་བའི་ཕྱིར་ན་མ་
ཁྱབ། དེ་ཆོས་ཅན། དེ་འདྲའི་གང་ཟག་གི་རྒྱུད་ལ་འགག་པར་ཐལ། དེའི་རྒྱུད་ལ་
འགག་ཀྱང་སླར་ཡང་སྐྱེ་བའི་ཕྱིར་ན་མ་ཁྱབ། འདོད་མི་ནུས་ཏེ། དེ་དེའི་རྒྱུད་ལ་སྐྱེ་
ཟིན་པའི་ཕྱིར། སྒྱུ་མའི་བུད་མེད་བུད་མེད་དུ་བཟུང་པའི་སྒོ་ནས་མི་རྟག་སྡུག་བསྔལ་
སྟོང་བདག་མེད་དུ་འཛིན་པའི་བློ་ལོག་ཤེས་ཡིན་ཀྱང་། སྒྱུ་མའི་བུད་མེད་མི་རྟག་སྡུག་
བསྔལ་སྟོང་བདག་མེད་དུ་འཛིན་པའི་བློ་ལོག་ཤེས་མ་ཡིན་པ་བཞིན་དུ། ཉེར་ལེན་གྱི་
ཕུང་པོ་བདེན་གྲུབ་ཏུ་བཟུང་བའི་སྒོ་ནས་མི་རྟག་སྡུག་བསྔལ་སྟོང་བདག་མེད་དུ་འཛིན་
པའི་བློ་ལོག་ཤེས་ཡིན་ཀྱང་། དེ་ཕུང་པོ་མི་རྟག་སྡུག་བསྔལ་སྟོང་བདག་མེད་དུ་འཛིན་
པའི་བློ་ལོག་ཤེས་མ་ཡིན་ནོ།། འོན་ཀྱང་། བུད་མེད་དུ་གྱུར་པའི་སྒྱུ་མའི་བུད་མེད་མི་
རྟག་པ་དང་སྡུག་བསྔལ་བར་འཛིན་པའི་བློ་ལོག་ཤེས་ཡིན་ལ། བུད་མེད་དུ་གྱུར་པའི་སྒྱུ་
མའི་བུད་མེད་སྟོང་པ་དང་བདག་མེད་པར་འཛིན་པའི་བློ་ལོག་ཤེས་མ་ཡིན་ཏེ། བུད་
མེད་དུ་གྱུར་པའི་སྒྱུ་མའི་བུད་མེད་སྟོང་བ་དང་བདག་མེད་པ་ཡིན་པའི་ཕྱིར། དེ་བཞིན་
དུ་བདེན་པར་གྲུབ་པའི་ཕུང་པོ་མི་རྟག་པ་དང་སྡུག་བསྔལ་བར་འཛིན་པའི་བློ་ལོག་ཤེས་

ཡིན་ཀྱང་། བདེན་པར་གྲུབ་པའི་ཕུང་པོ་སྟོང་པ་བདག་མེད་པར་འཛིན་པའི་བློ་ལོག་
ཤེས་མ་ཡིན་ནོ།། ཡང་སྒྱུ་མའི་བུད་མེད་མི་རྟག་པ་དང་སྡུག་བསྔལ་བ་དང་སྟོང་པ་དང་
བདག་མེད་པའི་བུད་མེད་དོ་སྙམ་དུ་འཛིན་པའི་བློ་ལོག་ཤེས་ཡིན་ཏེ། སྒྱུ་མའི་བུད་མེད་
དེ་དེ་འདྲའི་བུད་མེད་མ་ཡིན་པའི་ཕྱིར། དེ་བཞིན་དུ། བདེན་པར་གྲུབ་པའི་ཕུང་པོ་མི་
རྟག་པ་དང་སྡུག་བསྔལ་བ་དང་སྟོང་པ་དང་བདག་མེད་པའི་ཕུང་པོ་སྙམ་དུ་འཛིན་པའི་
བློ་ལོག་ཤེས་ཡིན་ནོ།། འོ་ན། བདེན་པར་གྲུབ་པའི་ཕུང་པོ་མི་རྟག་པའོ་སྙམ་དུ་འཛིན་
པའི་བློ་ལོག་ཤེས་ཡིན་ན། བདེན་པར་གྲུབ་པའི་སེམས་ཅན་སྡུག་བསྔལ་དང་བྲལ་པར་
བྱའོ་སྙམ་དུ་འཛིན་པའི་བློ་ལོག་ཤེས་ཡིན་པར་ཐལ། འདོད་པ་གང་ཞིག རིགས་པ་
མཚུངས་པའི་ཕྱིར། འདོད་ན། བདེན་པར་གྲུབ་པའི་སེམས་ཅན་འདི་སྡུག་བསྔལ་
དང་བྲལ་བར་བྱའོ་སྙམ་པའི་སྙིང་རྗེ་མེད་པར་ཐལ། འདོད་པའི་ཕྱིར། འདོད་མི་ནུས་
ཏེ། བདེན་གྲུབ་ཀྱིས་ཁྱད་པར་དུ་བྱས་པའི་སེམས་ཅན་ལ་དམིགས་པའི་སྙིང་རྗེ་ཡོད་པ་
གང་ཞིག དེ་ཡིན་ན། བདེན་པར་གྲུབ་པའི་སེམས་ཅན་འདི་སྡུག་བསྔལ་དང་བྲལ་
བར་བྱའོ།། སྙམ་པའི་སྙིང་རྗེ་ཡིན་དགོས་པའི་ཕྱིར། ཕྱི་མ་དེར་ཐལ། བདེན་མེད་ཀྱི་
ཁྱད་པར་དུ་བྱས་པའི་སེམས་ཅན་ལ་དམིགས་པའི་སྙིང་རྗེ་ཡིན་ན། བདེན་པས་སྟོང་
པའི་སེམས་ཅན་འདི་སྡུག་བསྔལ་དང་བྲལ་བར་བྱའོ་སྙམ་པའི་སྙིང་རྗེ་ཡིན་དགོས་པའི་
ཕྱིར། ཟེར་ན། མི་མཚུངས་ཞེས་ལན་འདེབས་དགོས་སམ་སྙམ་སྟེ་དཔྱད་དོ།། ཡང་
བདེན་པར་གྲུབ་པའི་སེམས་ཅན་ལ་དམིགས་ནས་འདི་སྡུག་བསྔལ་དང་བྲལ་བར་བྱའོ་
སྙམ་པའི་སྙིང་རྗེ་དེ་སྙིང་རྗེ་མ་ཡིན་པར་ཐལ། བདེན་པར་གྲུབ་པའི་སེམས་ཅན་མེད་
པའི་ཕྱིར། ཟེར་ན། བདེན་རྫུན་གང་གིས་ཀྱང་ཁྱད་པར་དུ་མ་བྱས་པའི་སེམས་ཅན་ལ་
དམིགས་ནས་མི་རྟག་པར་བསྒོམ་པའི་བློ་དེ་ཐར་ལམ་བསྒོམ་པ་མ་ཡིན་པར་ཐལ། དེ་
འདྲའི་སེམས་ཅན་མེད་པའི་ཕྱིར། འདོད་ན། བདེན་རྫུན་གང་གིས་ཀྱང་ཁྱད་པར་དུ་
མ་བྱས་པའི་ཕུང་པོ་ལ་དམིགས་ནས་མི་རྟག་སྡུག་བསྔལ་སོགས་སུ་བསྒོམ་པའི་བློ་དེ་ཐར་
ལམ་བསྒོམ་པ་མ་ཡིན་པར་ཐལ། འདོད་པའི་ཕྱིར། འདོད་ན། ཡིག་ཆ་རྣམས་དང་
འགལ་ལོ།། ཡིག་ཆར། དངོས་སྨྲ་བའི་རིགས་ཅན་རྣམས་ཀྱིས་བདེན་རྫུན་གང་གིས་
ཀྱང་ཁྱད་པར་དུ་མ་བྱས་པའི་ཕུང་པོ་ལ་དམིགས་ནས་བདེན་རྫུན་གང་གིས་ཀྱང་ཁྱད་

པར་དུ་མ་བྱས་པར་མི་རྟག་སྡུག་བསྔལ་སྟོང་བདག་མེད་སོགས་བསྒོམ་པས་གང་ཟག་རང་
སྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ་རྟོགས་པའི་ཡེ་ཤེས་སྐྱེ་བར་གསུངས་
པ་ནི། མངོན་པ་གཉིས་ནས་བཤད་པའི་མི་རྟག་སྡུག་བསྔལ་སྟོང་བདག་མེད་བསྒོམ་
པས་དེ་འདྲའི་ཡེ་ཤེས་དེ་འདྲའི་ཡེ་ཤེས་སྐྱེ་བའི་དོན་ཡིན་གྱི། དེས་མི་རྟག་སྡུག་བསྔལ་
ཙམ་ལས། སྟོང་བདག་མེད་བསྒོམ་པ་མ་ཡིན་པའི་ཕྱིར། ཡིག་ཆ་རྣམས་སུ། བདེན་
འཛིན་དང་མ་བྲལ་བའི་ལམ་གྱིས་འཁོར་བ་ལས་གྲོལ་བ་ཐོབ་ནུས་པར་གསུངས་པ་ནི།
བདེན་འཛིན་གྱིས་བཅིངས་པའི་ལམ་གྱིས་འཁོར་བ་ལས་གྲོལ་བ་ཐོབ་མི་ནུས་པའི་དོན་ཏེ།
དེ་ལྟར་མ་ཡིན་ན། ཐེག་དམན་གྱི་སྒོམ་ལམ་བར་ཆད་མེད་ལམ་གྱིས་འཁོར་བ་ལས་གྲོལ་
པ་ཐོབ་ནུས་པར་ཐལ། དེ་བདེན་འཛིན་དང་མ་བྲལ་བའི་ལམ་ཡིན་པའི་ཕྱིར། དེར་
ཐལ། དེ་བདེན་འཛིན་དང་བཅས་པའི་ལམ་ཡིན་པའི་ཕྱིར། འཕགས་པ་བསམ་
གཏན་དཔེ་ཁྱུད་ཀྱི་མདོ་ལས། སེམས་ཅན་ཕྱིན་ཅི་ལོག་བཞིས་སེམས་ཕྱིན་ཅི་ལོག་ཏུ་
གྱུར་པ་རྣམས་འཁོར་བ་ཡང་དག་པ་མ་ཡིན་པ་འདི་ལས་འདའ་བར་མི་འགྱུར་རོ་ཞེས་
གསུངས་པའི་སེམས་ཅན་ཕྱིན་ཅི་ལོག་བཞི་དང་། སེམས་ཕྱིན་ཅི་ལོག་བཞི་ཡང་། སྟོང་
ཐུན་ཆེན་མོ་སོགས་ལས་ཤེས་པར་བྱའོ།། འཁོར་བ་ལས་གྲོལ་བ་ལ་བདེན་བཞི་རང་
བཞིན་མེད་པར་མཐོང་བའི་ལམ་དགོས་པའི་ཤེས་བྱེད་དུ། བཅོམ་ལྡན་འདས་འཕགས་
པའི་བདེན་པ་བཞི་པོ་རྣམས་ཇི་ལྟར་སྒོམ་པར་བགྱི་ཞེས་སོགས་ཀྱི་མདོ་དྲངས་པ་ལས་
རྟོགས་ནུས་པའི་ཕྱིར། སྤྱི་དོན་ལས། འདི་ཊིཀ་ཆེན་དུ་མདོ་ཚིག་བསྡུས་ནས་གསུངས་
པས་བཤད་པ་རྒྱག་ཁྲེག་པ་འདྲ་བ་ཞིག་འདུག་པས་ཞེས་གསུངས་པ་ནི། བཤད་པ་རྒྱག་
དཀའ་བ་ཞིག་འདུག་ཅེས་པའི་དོན་ཡིན་པ་འདྲའོ།། རྡོ་རྗེ་གཅོད་ལས། རབ་འབྱོར་
འདི་ཇི་སྙམ་དུ་སེམས། རྒྱུན་དུ་ཞུགས་པ་འདི་སྙམ་དུ་བདག་གིས་རྒྱུན་དུ་ཞུགས་པའི་
འབྲས་བུ་ཐོབ་པོ་སྙམ་དུ་སེམས་སྙམ་མམ། ཞེས་སོགས་ཀྱི་མདོ་འདི་ཐེག་དམན་
འཕགས་པས་ཆོས་ཀྱི་བདག་མེད་རྟོགས་པར་བསྟན་ཚུལ་ཡོད་དེ། མདོ་དེས་རྒྱུན་ཞུགས་
ཀྱིས་བདེན་འཛིན་གྱི་ཞེན་ཡུལ་སུན་ཕྱུང་བར་བསྟན་པའི་ཕྱིར། དེར་ཐལ། མདོ་དེས་
རྒྱུན་ཞུགས་ཀྱིས་བདེན་འཛིན་གྱི་ཞེན་ཡུལ་སུན་མ་ཕྱུང་བར་བདག་གིས་འབྲས་བུ་ཐོབ་པོ་
སྙམ་དུ་མི་འཛིན་པར་བསྟན་པའི་ཕྱིར་ཏེ། དེས་རྒྱུན་ཞུགས་ཀྱིས་བདེན་པར་བཟུང་

ནས་བདག་གིས་འབྲས་བུ་ཐོབ་པོ་སྙམ་དུ་མི་འཛིན་པར་བསྟན་པའི་ཕྱིར། ཁྱབ་སྟེ།
སྐབས་འདིའི་བདེན་པར་བཟུང་མ་བཟུང་ཞེས་པའི་དོན་བདེན་འཛིན་གྱི་ཞེན་ཡུལ་སུན་
མ་ཕྱུང་བ་དང་། ཕྱུང་བ་ལ་བྱེད་རིགས་པའི་ཕྱིར། དེས་ན་རྒྱུན་ཞུགས་ཀྱིས་བདག་གིས་
འབྲས་བུ་ཐོབ་བོ་སྙམ་དུ་འཛིན་ཀྱང་། དེས་བདེན་འཛིན་གྱི་ཞེན་ཡུལ་སུན་མ་ཕྱུང་བར་
བདག་གིས་འབྲས་བུ་ཐོབ་བོ་སྙམ་དུ་མི་འཛིན་ཏེ། དེས་དོན་དམ་པར་བདག་གིས་
འབྲས་བུ་ཐོབ་པོ་སྙམ་དུ་མི་འཛིན་པའི་ཕྱིར་ཏེ། དེས་རང་གི་འབྲས་བུ་དོན་དམ་པར་མ་
གྲུབ་པར་རྟོགས་པའི་ཕྱིར། འོ་ན། ཕུང་པོ་བདེན་འཛིན་གྱི་ཞེན་ཡུལ་སུན་མ་བྱུང་པའི་
གང་ཟག་ཡིན་ན། ཕུང་པོ་བདེན་གྲུབ་ཏུ་བཟུང་བའི་གང་ཟག་ཡིན་དགོས་པར་ཐལ།
འདོད་པའི་ཕྱིར། འདོད་ན། བདེན་རྫུན་གང་གིས་ཀྱང་ཁྱད་པར་དུ་མ་བྱས་པའི་ཕུང་
པོ་ལ་དམིགས་ནས་བདེན་རྫུན་གང་གིས་ཀྱང་ཁྱད་པར་དུ་མ་བྱས་པར་མི་རྟག་སོགས་སུ་
བསྒོམ་པའི་དངོས་སྨྲ་བ་ཆོས་ཅན། དེར་ཐལ། དེའི་ཕྱིར། ཕུང་པོ་བདེན་གྲུབ་ཏུ་
བཟུང་པའི་སྒོ་ནས་མི་རྟག་སོགས་སུ་བསྒོམ་པའི་གང་ཟག་ཏུ་ཐལ། ཁྱོད་ཕུང་པོ་བདེན་
གྲུབ་ཏུ་བཟུང་བའི་གང་ཟག་གང་ཞིག ཁྱོད་ཀྱིས་ཕུང་པོ་མི་རྟག་སོགས་སུ་བསྒོམ་པའི་
ཕྱིར་ན་མ་ཁྱབ། དང་པོ་གྲུབ་སྟེ། དེ་ཕུང་པོ་བདེན་གྲུབ་ཏུ་འཛིན་པའི་གང་ཟག་ཡིན་
པའི་ཕྱིར་ཏེ། དེ་ཕུང་པོ་བདེན་གྲུབ་ཏུ་ཞེན་པའི་གང་ཟག་ཡིན་པའི་ཕྱིར་ཏེ། དེ་ཕུང་
པོ་བདེན་གྲུབ་ཏུ་འཛིན་པའི་བདེན་འཛིན་གྱིས་རྒྱུད་བཅིངས་པའི་གང་ཟག་ཡིན་པའི་
ཕྱིར། དེས་ན་ཕུང་པོ་བདེན་གྲུབ་ཏུ་ཁས་ལེན་པའི་གང་ཟག་ཡིན་ན། ཕུང་པོ་བདེན་
གྲུབ་ཏུ་འཛིན་པའི་གང་ཟག་ཡིན་པས་ཁྱབ་ཀྱང་། ཕུང་པོ་བདེན་འཛིན་རྒྱུད་ལྡན་གྱི་
གང་ཟག་ཡིན་ན། ཕུང་པོ་བདེན་གྲུབ་ཏུ་འཛིན་པའི་གང་ཟག་ཡིན་མི་དགོས་ཏེ། ཕུང་
པོ་བདེན་འཛིན་རྒྱུད་ལྡན་གྱི་འཕགས་པ་ཡོད་པ་གང་ཞིག དེ་ཕུང་པོ་བདེན་གྲུབ་ཏུ་
འཛིན་པའི་གང་ཟག་མ་ཡིན་པའི་ཕྱིར། དེར་ཐལ། དེའི་རྒྱུད་ལ་བདག་འཛིན་ཀུན་
བཏགས་མེད་པའི་ཕྱིར། ཁྱབ་སྟེ། རྒྱུན་ཞུགས་ཀྱིས་རང་གི་འབྲས་བུ་དོན་དམ་པར་
འཛིན་ན། དེའི་རྒྱུད་ལ་བདག་འཛིན་ཀུན་བཏགས་ཡོད་དགོས་པར་གསུངས་པའི་ཕྱིར།
ཕུང་པོ་བདེན་མེད་དུ་ཁས་ལེན་པའི་གང་ཟག་ཡིན་ན། ཕུང་པོ་བདེན་མེད་དུ་འཛིན་
པའི་གང་ཟག་ཡིན་པས་མ་ཁྱབ་སྟེ། རང་རྒྱུད་པ་དེ་ཕུང་པོ་བདེན་མེད་དུ་འཛིན་པའི་

གང་ཟག་མ་ཡིན་པའི་ཕྱིར། དེར་ཐལ། དེའི་རྒྱུད་ལ་ཕུང་པོ་བདེན་མེད་དུ་འཛིན་པའི་
བློ་མེད་པའི་ཕྱིར་ཏེ། དེའི་རྒྱུད་ལ་མྱུ་གུ་བདེན་མེད་དུ་འཛིན་པའི་བློ་མེད་པའི་ཕྱིར་ཏེ།
སྟོང་ཉིད་མ་རྟོགས་པའི་གང་ཟག་གི་རྒྱུད་ལ་མྱུ་གུ་བདེན་མེད་དུ་འཛིན་པའི་བློ་མེད་པར་
གོང་དུ་བསྟན་སྒྲོན་གྱི་ལུང་དྲངས་ཟིན་པའི་ཕྱིར། བྱས་པ་ལ་ཁ་ཅིག ཕུང་པོ་བདེན་
གྲུབ་ཏུ་འཛིན་པའི་བདེན་འཛིན་ཀུན་བཏགས་རྒྱུད་ལྡན་གྱི་རང་རྒྱུད་པ་ཡོད་པར་ཐལ།
དེ་བདེན་གྲུབ་ཏུ་བཟུང་པའི་རང་རྒྱུད་ལ་ཡོད་པའི་ཕྱིར། འདོད་ན། ཕུང་པོ་བདེན་
གྲུབ་ཏུ་ཁས་ལེན་པའི་རང་རྒྱུད་པ་ཡོད་པར་ཐལ། འདོད་པའི་ཕྱིར་ན་མ་ཁྱབ། ཕུང་པོ་
བདེན་གྲུབ་ཏུ་འཛིན་པའི་བདེན་འཛིན་ཀུན་བཏགས་རྒྱུད་ལྡན་གྱི་རང་རྒྱུད་པ་ཡོད་པར་
ཐལ། ཕུང་པོ་རང་མཚན་གྱིས་གྲུབ་པར་འཛིན་པའི་བདེན་འཛིན་ཀུན་བཏགས་རྒྱུད་
ལྡན་གྱི་རང་རྒྱུད་པ་ཡོད་པ་གང་ཞིག དེ་འདྲའི་བདེན་འཛིན་ཀུན་བཏགས་ཡིན་ན།
ཕུང་པོ་བདེན་གྲུབ་ཏུ་འཛིན་པའི་བློ་ཡིན་དགོས་པའི་ཕྱིར་ཏེ། རང་མཚན་གྱིས་གྲུབ་ན།
བདེན་པར་གྲུབ་དགོས་པའི་ཕྱིར། གཞན་ཡང་། ཕུང་པོ་བདེན་གྲུབ་འཛིན་པའི་
བདེན་འཛིན་ཀུན་བཏགས་རྒྱུད་ལྡན་གྱི་ཐལ་འགྱུར་པ་ཡོད་པར་ཐལ། དེ་བདེན་གྲུབ་
ཏུ་བཟུང་པའི་ཐལ་འགྱུར་པ་ཡོད་པའི་ཕྱིར། དེ་བདེན་གྲུབ་ཏུ་ཞེན་པའི་ཐལ་འགྱུར་པ་
ཡོད་པའི་ཕྱིར་ཏེ། དེ་བདེན་མེད་དུ་མ་རྟོགས་པའི་ཐལ་འགྱུར་པ་ཡོད་པའི་ཕྱིར། ཁྱབ་
སྟེ། གཞི་ལམ་རྣམ་གསུམ་བདེན་མེད་དུ་མ་རྟོགས་པའི་གང་ཟག་ཡིན་ན། གཞི་ལམ་
རྣམ་གསུམ་བདེན་གྲུབ་ཏུ་ཞེན་པའི་གང་ཟག་ཡིན་དགོས་པའི་ཕྱིར། དེར་ཐལ། སྙིང་
པོ་རྒྱན་ལས། བདེན་འཛིན་གྱིས་བཅིངས་པའི་དོན་ཡང་། ཞེས་པ་ནས། སྔར་ཆོས་ཀྱི་
གནས་ལུགས་ཐོས་བསམ་གྱིས་ཀྱང་གཏན་ལ་མ་ཕབ་པའི་དབང་དུ་བྱས་པའོ།། ཞེས་
གསུངས་པའི་ཕྱིར་ཟེར་ན་མ་ཁྱབ་སྟེ། དེ་ནི་གཞི་ལམ་རྣམ་གསུམ་བདེན་མེད་དུ་ཐོས་
བསམ་གྱིས་ཀྱང་གཏན་ལ་མ་ཕབ་པའི་དབང་དུ་བྱས་ཞེས་པའི་དོན་མ་ཡིན་གྱི། སྟོང་
ཉིད་ཐོས་བསམ་གྱིས་ཀྱང་གཏན་ལ་མ་ཕབ་པའི་དབང་དུ་བྱས་ཞེས་པའི་དོན་ཡིན་པའི་
ཕྱིར་ཏེ། ལུང་དེའི་ཚིག་ཟུར་དུ་སྔར་ཞེས་སྨོས་པ་ལ་དགོས་པ་ཡོད་པའི་ཕྱིར། བྱས་པ་
ལ་ཁོ་ན་རེ། སྟོང་ཉིད་ཐོས་བྱུང་གི་སྒོ་ནས་གཏན་ལ་མ་ཕབ་པའི་ཐལ་འགྱུར་པ་ཆོས་
ཅན། གཞི་ལམ་རྣམ་གསུམ་བདེན་གྲུབ་ཏུ་ཞེན་པའི་གང་ཟག་ཡིན་པར་ཐལ། སྟོང་

ཉིད་ཐོས་བྱུང་གི་སྒོ་ནས་གཏན་ལ་མ་ཕབ་པའི་གང་ཟག་ཡིན་པའི་ཕྱིར། ཁྱབ་པ་ཁས།
འདོད་ན། དེའི་རྒྱུད་ལ་བདེན་གྲུབ་ཏུ་འཛིན་པའི་བདེན་འཛིན་ཀུན་བཏགས་ཡོད་པར་
ཐལ། འདོད་པའི་ཕྱིར། མ་ཁྱབ་ན། རྡོ་རྗེ་གཅོད་པའི་ལུང་སོགས་དང་འགལ་ལོ།།
ཟེར་ན། ལམ་རིམ་ལས། གང་གི་ཚེ་འགའ་ཞིག་རང་གི་ངོ་བོས་གྲུབ་པ་མེད་པར་ཚད་
མས་ངེས་པ་ནས་དངོས་པོར་སྨྲ་བའི་གྲུབ་མཐའ་བཏང་བ་ཡིན་ནོ།། ཞེས་གསུངས་པའི་
དགོངས་དོན་ལ་དཔྱད་ཚེ། རང་རྒྱུད་པ་མན་ཆད་ཀྱི་གྲུབ་མཐའ་སྨྲ་བ་རྣམས་ཀྱི་རྒྱུད་ལ་
སྟོང་ཉིད་རྟོགས་པའི་ཐོས་བྱུང་གི་ཤེས་རབ་ནམ་སྐྱེས་པ་ན་རང་གི་གྲུབ་མཐའ་བཏང་
ནས་ཐལ་འགྱུར་བའི་གྲུབ་མཐའ་ཞུགས་པར་འདོད་དགོས་པ་འདྲ་ཞིང་། དེ་ལྟར་ན་
སྟོང་ཉིད་ཐོས་བྱུང་གི་སྒོ་ནས་གཏན་ལ་མ་ཕབ་པའི་ཐལ་འགྱུར་པ་མེད་ཅེས་ལན་གདབ་
ཚེ་ལུང་རིགས་ཀྱི་གནོད་བྱེད་འཇུག་མིན་དང་། རྒྱུན་གྱི་ཁས་ལེན་ལ་ལེགས་པར་དཔྱད་
དགོས་སོ།། འོ་ན་གཞན་སྐྱེ་མེད་པར་རྟོགས་པའི་རང་རྒྱུད་པ་ཡོད་པར་ཐལ། སྟོང་ཉིད་
ཐོས་བྱུང་གི་སྒོ་ནས་གཏན་ལ་ཕབ་པ་ལ་གཞན་སྐྱེ་མེད་པར་རྟོགས་པ་སྔོན་དུ་འགྲོ་དགོས་
པ་གང་ཞིག སྟོང་ཉིད་ཐོས་བྱུང་གི་སྒོ་ནས་གཏན་ལ་ཕབ་པ་དང་ཐལ་འགྱུར་པའི་གྲུབ་
མཐའ་ཞུགས་པ་དུས་མཉམ་པའི་ཕྱིར། འདོད་མི་ནུས་ཏེ། རང་རྒྱུད་པ་ཡིན་ན།
གཞན་སྐྱེ་ཁས་ལེན་པས་ཁྱབ་པའི་ཕྱིར་ཟེར་ན། མི་འཐད་དེ། གཞན་སྐྱེ་མེད་པར་
རྟོགས་པ་ལ་སྟོང་ཉིད་རྟོགས་དགོས་པའི་ཕྱིར། གཞན་སྐྱེ་མེད་པ་སྟོང་ཉིད་ཡིན་པའི་
ཕྱིར། རྟགས་དང་ཁྱབ་པ་ཡིག་ཆར་གསལ་ལོ།། རང་རེའི་ཡིག་ཆ་འགའ་ཞིག་ཏུ།
གཞན་སྐྱེ་མེད་པར་རྟོགས་ན་སྟོང་ཉིད་རྟོགས་པས་མ་ཁྱབ་པའི་གསུངས་རིགས་བྱུང་བ་ནི།
གཞི་གཅིག་གི་སྟེང་དུ་གཞན་སྐྱེ་མེད་པར་རྟོགས་ན། གཞི་གཅིག་གི་སྟེང་གི་སྟོང་ཉིད་
རྟོགས་པས་མ་ཁྱབ་པའི་དོན་ཡིན་ཞེས་པའི་ཁས་ལེན་ཡང་འདུག་གོ། ལུང་དེས་སྟོང་
ཉིད་གསར་དུ་རྟོགས་པའི་ཚེ། དངོས་པོ་འགའ་ཞིག་གི་སྟེང་དུ་སྟོང་ཉིད་རྟོགས་དགོས་
པར་གསུངས་ན། རང་དང་འཛིན་སྟངས་འགལ་བའི་ཚད་མ་ཡོད་པའི་རིག་པའི་རྟགས་
ཀྱིས་བདེན་འཛིན་ལོག་ཤེས་སུ་སྒྲུབ་པའི་ཕྱི་རྒོལ་ལས་ལངས་མ་ཐག་པ་དེས་དངོས་པོ་ཇི་
འདྲ་ཞིག་བདེན་མེད་དུ་རྟོགས་པ་ཡིན་ཞེ་ན། འཇིག་རྟེན་ན་རྫུན་པར་གྲགས་པའི་ཆོས་
གང་ཡང་རུང་བ་ཞིག་བདེན་མེད་དུ་རྟོགས་ཞེས་ལན་འདེབས་པ་ལས་འོས་མེད་དོ།།

སྦྱོར་བ་དེའི་དངོས་ཀྱི་བསྒྲུབ་བྱ་དང་བསྒྲུབ་བྱའི་ཆོས་གཉིས་ལ་རིམ་པ་བཞིན་དུ་བདེན་
འཛིན་ལོག་ཤེས་ཡིན་པ་མི་འཇོག་པར་བདེན་འཛིན་ལོག་ཤེས་ཡིན་པའི་ཞེན་ཡུལ་མེད་པ་
དང་ལོག་ཤེས་ཀྱི་ཞེན་ཡུལ་མེད་པ་གཉིས་འཇོག་དགོས་ཏེ། དེའི་དངོས་ཀྱི་བསྒྲུབ་བྱ་
ཡིན་ན་མེད་དགག་ཡིན་དགོས་པའི་ཕྱིར། བྱས་པ་ལ་ཁ་ཅིག གཞི་གཅིག་གི་སྟེང་གི་
སྟོང་ཉིད་རྟོགས་པ་ལ་གཞི་དེའི་སྟེང་དུ་གཞན་སྐྱེ་མེད་པར་རྟོགས་པ་སྔོན་དུ་འགྲོ་དགོས་
པར་ཐལ། གཞི་གཅིག་གི་སྟེང་དུ་གཞན་སྐྱེ་མེད་པར་རྟོགས་ན། གཞི་དེའི་སྟེང་གི་སྟོང་
ཉིད་རྟོགས་པས་མ་ཁྱབ་པའི་ཕྱིར། འདོད་ན། གོང་གི་ཕྱི་རྒོལ་ལས་ལངས་མ་ཐག་པའི་
གང་ཟག་དེ་ཆོས་ཅན། འཇིག་རྟེན་ན་རྫུན་པར་གྲགས་པའི་ཆོས་གཅིག་གི་སྟེང་དུ་
གཞན་སྐྱེ་མེད་པར་རྟོགས་པ་སྔོན་དུ་སོང་བར་ཐལ། ཆོས་དེའི་སྟེང་གི་སྟོང་ཉིད་རྟོགས་
པའི་ཕྱིར། འདོད་ན། དེ་ཆོས་ཅན། སྟོང་ཉིད་རྟོགས་པ་སྔོན་དུ་སོང་བར་ཐལ།
འདོད་པ་གང་ཞིག གཞན་སྐྱེ་མེད་པར་རྟོགས་ན། སྟོང་ཉིད་རྟོགས་པས་ཁྱབ་པའི་
ཕྱིར། མ་གྲུབ་ན། དངོས་འགལ་ལོ།། ཞེས་ཟེར་ན། རྗེ་དྲུང་དབུ་མར། མྱུ་གུ་གཞན་
ལས་མི་སྐྱེ་བར་རྟོགས་ན། མྱུ་གུའི་གནས་ལུགས་རྟོགས་པས་ཁྱབ་པ་ལྟ་བུར་ཡང་
གསུངས་འདུག་པས། དེས་ན། མྱུ་གུ་གཞན་ལས་མི་སྐྱེ་བར་རྟོགས་ན། མྱུ་གུའི་གནས་
ལུགས་ཀྱི་དོན་རྟོགས་པས་ཁྱབ་པའི་དོན་ཡིན་པ་འདྲ་སྟེ། ཤཱཀ་ལན་ལས། མྱུ་གུ་གཞན་
ལས་མི་སྐྱེ་བར་རྟོགས་ཅེས་པས་མྱུ་གུའི་གནས་ལུགས་ཀྱི་དོན་རྟོགས་པར་གསུངས་པའི་
ཕྱིར། གོང་གི་ཕྱི་རྒོལ་ལས་ལངས་མ་ཐག་པ་དེས་ཀྱང་འཇིག་རྟེན་ན་རྫུན་པར་གྲགས་
པའི་ཆོས་གཅིག་བདེན་མེད་དུ་རྟོགས་པ་དང༌། རྟེན་འབྲེལ་དང་། གཞན་ལས་མི་སྐྱེ་བ་
སོགས་བདེན་མེད་གསར་དུ་སྒྲུབ་བྱེད་ཀྱི་རྟགས་ཡང་དག་མ་ཡིན་པ་དང་། གཞན་སྐྱེ་
གསར་དུ་འགོག་བྱེད་ཀྱི་རིགས་པ་རྣམས་བདེན་མེད་སྒྲུབ་བྱེད་ཀྱི་རིགས་པར་ཁས་བླངས་
ཀྱང་འགལ་བ་མེད་འདྲ་སྙམ་མོ།། མདོར་ན། སྟོང་ཉིད་ཐོས་བྱུང་གི་གཏན་ལ་ཕབ་མ་
ཕབ་དང་། བདེན་འཛིན་གྱིས་རྒྱུད་བཅིངས་མ་བཅིངས་ཀྱི་དོན་ཕུང་སོགས་བདེན་གྲུབ་
ཏུ་ཁས་བླངས་མ་བླངས་ལ་བྱེད་དགོས་པ་འདྲ་སྟེ། རིན་ཆེན་ཕྲེང་བ་ལས། ཇི་སྲིད་ཕུང་
པོ་འཛིན་ཡོད་པ།། དེ་སྲིད་དེ་ལ་ངར་འཛིན་ཡོད།། ཅེས་པའི་ལུང་འདིའི་དོན་འཆད་
པའི་ཚེ། ཕུང་སོགས་ཀྱི་ཆོས་བདེན་གྲུབ་ཏུ་འཛིན་པའི་ཆོས་ཀྱི་བདག་འཛིན་གྱིས་རྒྱུད་

བཅིངས་ནས་ཡོད་པ་དེ་སྲིད་དུ་ངར་འཛིན་ལྷན་སྐྱེས་ཀྱི་ཞེན་ཡུལ་སུན་མ་ཕྱུང་བར་ཡོད་
ལ། ཞེས་དང་། དེ་ཡང་གདགས་གཞི་ཕུང་སོགས་ཀྱི་ཆོས་བདེན་གྲུབ་ཏུ་ཁས་ལེན་པ་དེ་
སྲིད་དུ་ངར་འཛིན་ལྷན་སྐྱེས་ཀྱི་ཞེན་ཡུལ་སུན་མ་ཕྱུང་བར་ཡོད་དོ།། ཞེས་པའི་དོན་ཡིན་
གྱི། ཆོས་ཀྱི་བདག་འཛིན་གྱི་ཞེན་ཡུལ་སུན་མ་ཕྱུང་བར་ཡོད་པ་དེ་སྲིད་དུ་ངར་འཛིན་
ལྷན་སྐྱེས་ཀྱི་ཞེན་ཡུལ་སུན་མ་ཕྱུང་བར་ཡོད་ཅེས་པའི་དོན་མ་ཡིན་ཏེ། དེ་ལྟར་ན།
གང་ཟག་གི་བདག་མེད་ཚད་མས་རྟོགས་པའི་གང་ཟག་ཡིན་ན། ཆོས་ཀྱི་བདག་མེད་
ཚད་མས་རྟོགས་པའི་གང་ཟག་ཡིན་པས་ཁྱབ་པར་ཐལ་བའི་སྐྱོན་ཡོད་པའི་ཕྱིར། ཞེས་
དང༌། བདེ་ཉིའི་དབུ་མར་ཡང་། བདེན་འཛིན་གྱིས་བཅིངས་པའི་དོན་ཡོད་དེ། ཕུང་
པོ་བདེན་པར་གྲུབ་མ་གྲུབ་བརྟགས་པ་ན་བདེན་པར་ཞེན་ཏེ་བདག་མེད་ཀྱི་དོན་ཅུང་
ཟད་ཀྱང་མ་རྟོགས་པ་ལ་བྱེད་པའི་ཕྱིར། རང་རྒྱུད་པས་ཀྱང་རང་མཚན་གྱིས་གྲུབ་པ་
ཁས་བླངས་པས་བདེན་གྲུབ་ཁས་བླངས་པར་སོང་ངོ༌། ཞེས་གསུངས་པའི་ཕྱིར། འོན་
ཀྱང་འདི་དག་ཐམས་ཅད་ལ་བློ་རིག་ཅན་རྣམས་ཀྱིས་བརྟགས་དཔྱད་ལེགས་པར་མཛད་
དུ་གསོལ། ཡང་རིན་ཆེན་འཕྲེང་བ་ལས། ལམ་གསུམ་ཐོག་མཐའ་དབུས་མེད་པ།།
འཁོར་བའི་དཀྱིལ་འཁོར་འགལ་མེ་ཡི།། དཀྱིལ་འཁོར་ལྟ་བུར་ཕན་ཚུན་གྱི།། རྒྱུན་ཅན་
འདི་ནི་འཁོར་བར་འགྱུར།། ཞེས་པས་སེམས་ཅན་རྣམས་འཁོར་བར་འཁོར་ཚུལ་བསྟན་
པ་ཡིན་ཏེ། ཡན་ལག་བཅུ་གཉིས་ཀྱི་ཐོག་མའི་མ་རིག་པ་དང་སྲེད་ལེན་གཉིས་སྟེ་གསུམ་
པོ་དེ་ཉོན་མོངས་པའི་ཀུན་ནས་ཉོན་མོངས་པ་དང༌། འདུ་བྱེད་དང་སྲིད་པའི་རྟེན་
འབྲེལ་གཉིས་ལས་ཀྱི་ཀུན་ནས་ཉོན་མོངས་པ་དང་། ལྷག་མ་བདུན་སྐྱེ་བའི་ཀུན་ནས་
ཉོན་མོངས་པ་ཡིན་ལ། དེ་རྣམས་ལ་ཐོག་མཐའ་དང་དབུས་མེད་པ་ཞེས་བརྗོད་པའི་རྒྱུ་
མཚན་ནི། ཉོན་མོངས་པའི་ཉོན་མོངས་པ་ལས་ལས་ཀྱི་ཉོན་མོངས་པ་དང་། ལས་ཀྱི་
ཉོན་མོངས་པ་ལས་སྡུག་བསྔལ་ལམ་སྐྱེ་བའི་ཉོན་མོངས་པ་སྐྱེ་ཞིང་། དེ་ལས་ཀྱང་རང་
འབྲས་ཉོན་མོངས་པའི་ཉོན་མོངས་པ་སྐྱེ་བ་སོགས་ཐོག་མཐའ་དང༌དབུས་ཀྱི་བར་
མཚམས་མེད་པར་འགལ་མེའི་འཁོར་ལོ་བསྐོར་བ་ལྟར་སེམས་ཅན་རྣམས་འཁོར་བའི་
དཀྱིལ་འཁོར་དུ་འཁོར་བར་བྱེད་པའི་ཕྱིར། བྱང་ཆུབ་སེམས་འགྲེལ་ལས། གང་དག་
སྟོང་ཉིད་མི་ཤེས་པ། དེ་དག་ཐར་པའི་རྟེན་མ་ཡིན། འགྲོ་དྲུག་སྲིད་པའི་བཙོན་རར་

ནི།རྨོངས་པ་དེ་དག་འཁོར་བར་འགྱུར།། ཞེས་གསུངས་པ་ཡང་འདི་དང་དོན་འདྲ་བར་
སྣང་ངོ་། ཉོན་མོངས་པའི་ཉོན་མོངས་པ་ནི་ཉོན་མོངས་དངོས་དང་། གཞན་རྣམས་ནི་
ཉོན་མོངས་པ་ཡིན་ཀྱང་ཉོན་མོངས་མ་ཡིན་ཞེས་ཟེར་དགོས་སམ་སྙམ། འགལ་མེའི་
འཁོར་ལོ་ཞེས་པ་ནི། མུན་ཁུང་དུ་ཤིང་འགལ་པའི་སྤྲོས་མེའི་འཁོར་ལོ་བསྐོར་བ་ལྟ་བུ་ལ་
ཟེར་རོ།། ཡང་དེ་ཉིད་ལས། དེ་ནི་རང་གཞན་གཉིས་ཀ་དང་། དུས་གསུམ་ཉིད་
དུའང་མ་མཐོང་ཕྱིར།། ངར་འཛིན་པ་ནི་ཟད་པར་འགྱུར། དེ་ལས་ལས་དང་སྐྱེ་བ་
ཡང་།། ཞེས་པས་ལས་ཉོན་ཀྱི་སྐྱེ་འཆི་སྤོང་བའི་ཐབས་བསྟན་པ་ཡིན་ཏེ། འཁོར་བར་
སྐྱེ་བའི་རྒྱུ་ལས་ཉོན་རྣམས་བདག་དང་གཞན་དང་གཉིས་ཀ་དང་རྒྱུ་མེད་ལས་མི་སྐྱེ་བའི་
རྟགས་ཀྱིས་དུས་གསུམ་གང་དུའང་རང་བཞིན་གྱིས་སྐྱེ་བ་མེད་པར་མངོན་སུམ་དུ་རྟོགས་
ཟིན་གོམས་པར་བྱས་པ་ལས་ངར་འཛིན་དེ་ཟད་པར་འགྱུར་ལ། དེ་ཟད་པ་ན་ལས་ཉོན་
གྱིས་འཁོར་བར་སྐྱེ་བ་ཡང་ཟད་པར་འགྱུར་བའི་ཕྱིར། ཞེས་བསྟན་པ་ཡིན་ནོ།། ངར་
འཛིན་ལྷན་སྐྱེས་ཀྱི་ཞེན་ཡུལ་སུན་ཕྱུང་བའི་གང་ཟག་ཡིན་ན། ལས་ཉོན་གྱིས་འཁོར་
བར་སྐྱེ་བ་མི་ལེན་པས་མ་ཁྱབ་སྟེ། ལས་ཉོན་གྱིས་འཁོར་བར་སྐྱེ་བ་ལེན་པའི་འཕགས་པ་
ཡོད་པའི་ཕྱིར། དེའི་ཞེན་ཡུལ་སུན་མ་ཕྱུང་བའི་གང་ཟག་ཡིན་ན། ལས་ཉོན་གྱིས་
འཁོར་བར་སྐྱེ་བ་ལེན་པས་མ་ཁྱབ་སྟེ། བདེ་བ་ཅན་གྱི་རྟེན་ཅན་གྱི་སྟོང་ཉིད་མ་རྟོགས་
པའི་གང་ཟག་ཡོད་པ་གང་ཞིག དེ་ལས་ཉོན་གྱི་དབང་གིས་འཁོར་བར་སྐྱེ་བ་མི་ལེན་
པའི་ཕྱིར། དེར་ཐལ། ལས་ཉོན་གྱི་དབང་གིས་འཁོར་བར་སྐྱེ་བ་ལེན་པའི་གང་ཟག་
ཡིན་ན། འཁོར་བ་པ་ཡིན་དགོས་པ་གང་ཞིག དེ་འཁོར་བ་པ་དང་འཁོར་བ་ལས་ཐར་
པའི་གང་ཟག་གང་ཡང་མ་ཡིན་པའི་ཕྱིར་ཏེ། དམན་ལམ་སྔོན་མ་སོང་གི་བྱང་འཕགས་
བཞིན་ནོ། ཐེག་ཆེན་གྱི་སྡེ་སྣོད་ལས་འདུས་བྱས་རང་བཞིན་གྱིས་སྐྱེ་བ་མེད་པར་བསྟན་
པ་དང༌། ཐེག་དམན་གྱི་སྡེ་སྣོད་ལས་འདུས་བྱས་ཟད་པར་བསྟན་པ་གཉིས་སྟོང་ཉིད་
བསྟན་པའི་དོན་དུ་གཅིག་ཚུལ་ཡོད་དེ། ཐེག་དམན་གྱི་སྡེ་སྣོད་ལས་ཐེག་དམན་དགྲ་
བཅོམ་ལྷག་མེད་པའི་མཉམ་གཞག་གིས་སྟོང་ཉིད་གཟིགས་པའི་གཟིགས་ངོར་ཕུང་
སོགས་མེད་པར་བསྟན་པ་གང་ཞིག དེས་དེ་གཟིགས་པའི་གཟིགས་ངོར་ཕུང་སོགས་
མེད་པ་དང་ཕུང་པོ་རང་བཞིན་གྱིས་སྐྱེ་བ་མེད་པ་གཉིས་སྟོང་ཉིད་ཕྲ་མོར་མཚུངས་པའི་

ཕྱིར། ཡིག་ཆར། རིག་པ་དྲུག་ཅུ་པའི་འགྲེལ་པར་དྲངས་པའི་ཐེག་དམན་གྱི་མདོ་དོན་
འཆད་ཚུལ་གསུངས་པའི་སྐབས་སུ། འདི་དག་ཁས་ལེན་པའི་ཚེ་ཚིག་སྐྱོན་གཅོད་དགོས་
པ་ཡོད་དོ།། ཞེས་གསུངས་པས་ཚིག་སྐྱོན་གཅོད་ཚུལ་ཇི་ལྟར་ཡིན་ཞེ་ན། མདོ་དེ་ལས།
ཐེག་དམན་གྱི་ལྷག་མེད་མྱང་འདས་ལ་གནས་པའི་ཚེ། ཚེ་འདིའི་ཕུང་པོའི་སྣང་བ་ཞི་
ཞིང་ནུབ་པར་བསྟན་པའི་དོན་ནི། དེའི་ཚེ་དགྲ་བཅོམ་དེའི་རྒྱུད་ཀྱི་མཉམ་གཞག་ཡེ་
ཤེས་དེས་ཆོས་ཉིད་གཟིགས་པའི་གཟིགས་ངོར་ཕུང་སོགས་ཀྱི་སྣང་བ་ཞི་ཞིང་ནུབ་པའི་སྒོ་
ནས་ཕུང་སོགས་གདོད་མ་ནས་ཟད་པ་སྟེ། གདོད་མ་ནས་རང་བཞིན་གྱིས་ཟད་པའི་
སྟོང་པ་ཉིད་མངོན་སུམ་དུ་བྱས་ཞེས་པའི་དོན་ཡིན་གྱི། ཚིག་ཟིན་ལྟར་ལྷག་མེད་མྱང་
འདས་པ་ལ་ཕུང་སོགས་ཀྱི་སྣང་བ་ནུབ་པའི་དོན་མ་ཡིན་ཏེ། དེའི་ཚེ་དགྲ་བཅོམ་དེ་ལ་
ཕུང་སོགས་ཀྱི་སྣང་བ་ཡོད་པའི་ཕྱིར། དེའི་ཚེ་དགྲ་བཅོམ་དེའི་ཕུང་སོགས་འདུས་བྱས་
ཀྱི་ཆོས་མངོན་སུམ་དུ་རྟོགས་པའི་ཕྱིར། དགྲ་བཅོམ་དེ་ལ་ཕུང་སོགས་ཀྱི་སྣང་བ་ནུབ་པ་
མ་ཡིན་ཀྱང་། དགྲ་བཅོམ་དེས་ཕུང་སོགས་གདོད་མ་ནས་ཟད་པའི་སྟོང་པ་ཉིད་མངོན་
དུ་བྱས་པ་ཡིན་ཏེ། དེས་ཕུང་སོགས་གདོད་མ་ནས་རང་བཞིན་གྱིས་ཟད་པ་མངོན་དུ་
བྱས་པའི་ཕྱིར། ཁྱབ་སྟེ། སྐབས་འདིའི་ཕུང་སོགས་ཟད་པ་ཞེས་པ་དེ། ཕུང་སོགས་
གདོད་མ་ནས་ཟད་པའི་གདོད་མ་ནས་རང་བཞིན་གྱིས་ཟད་པ་ལ་བྱེད་རིགས་པའི་ཕྱིར།
འོ་ན། དགྲ་བཅོམ་དེས་ཡང་དག་མཐའ་མངོན་དུ་བྱས་པར་ཐལ། དེས་ཆོས་ཉིད་
མངོན་དུ་བྱས་པའི་ཕྱིར་ཏེ། དེས་ཕུང་སོགས་ཀྱི་ཆོས་ཉིད་མངོན་དུ་བྱས་པའི་ཟེར་ན།
སྐབས་འདིར་ཆོས་ཉིད་མངོན་དུ་བྱས་ཞེས་པ་ཆོས་ཉིད་ལ་སླར་མི་ལྡང་བའི་ཚུལ་གྱིས་
མཉམ་པར་བཞག་པ་ལ་མི་བྱེད་པར། ཕུང་སོགས་བདེན་གྲུབ་ཏུ་སྣང་བའི་བདེན་སྣང་
མངོན་གྱུར་པ་དང་བྲལ་བའི་ཟད་པ་མངོན་དུ་བྱས་པའི་དོན་ཡིན་པའི་ཕྱིར། མདོ་དེ་
ལས། ལྷག་མེད་མྱང་འདས་ཀྱི་ཚེ་ཕུང་པོ་མེད་པར་གསུངས་པ་ཡང་། དགྲ་བཅོམ་དེའི་
རྒྱུད་ཀྱི་མཉམ་གཞག་གིས་དེ་འདྲའི་གཟིགས་ངོར་ཕུང་སོགས་མེད་པའི་དོན་ཡིན་གྱི།
ཐེག་དམན་གྱི་ལྷག་མེད་མྱང་འདས་ཀྱི་ཚེ་ཕུང་པོ་མེད་པའི་དོན་མ་ཡིན་ཏེ། དེའི་ཚེ་ཕུང་
པོ་མེད་པར་འདོད་པ་དངོས་སྨྲ་བའི་ལུགས་ཡིན་པའི་ཕྱིར། ཐེག་དམན་གྱི་ལྷག་མེད་
མྱང་འདས་ལ་གནས་པའི་ཚེ། དགྲ་བཅོམ་པས་དེ་འདྲའི་གཟིགས་ངོར་ཀུན་རྫོབ་ཀྱི་

སྣང་བ་མེད་པར་གསུངས་པ་ཡང་། དགྲ་བཅོམ་དེས་ཆོས་ཉིད་གཟིགས་པའི་གཟིགས་
ངོའམ། དེའི་རྒྱུད་ཀྱི་མཉམ་གཞག་གིས་དེ་གཟིགས་པའི་གཟིགས་ངོར་ཀུན་རྫོབ་ཀྱི་སྣང་
བ་མེད་པའི་དོན་ཡིན་གྱི། དགྲ་བཅོམ་དེའི་གཟིགས་ངོར་ཀུན་རྫོབ་ཀྱི་སྣང་བ་མེད་པའི་
དོན་མ་ཡིན་ཏེ། དེའི་གཟིགས་ངོར་ཀུན་རྫོབ་ཀྱི་སྣང་བ་ཡོད་པའི་ཕྱིར་ཏེ། དེས་ཀུན་
རྫོབ་ཀྱི་ཆོས་རྣམས་མངོན་སུམ་དུ་གཟིགས་པའི་ཕྱིར་ཏེ། དེས་བདེན་གཉིས་ཅིག་ཅར་
དུ་མངོན་སུམ་དུ་གཟིགས་པའི་ཕྱིར། ཐེག་དམན་གྱི་ལྷག་མེད་མྱང་འདས་ལ་གནས་
པའི་ཚེ་དགྲ་བཅོམ་དེའི་མཉམ་གཞག་གིས་སྟོང་ཉིད་གཟིགས་པའི་གཟིགས་ངོར་ཚེ་
འདིའི་སྡུག་བསྔལ་གྱི་ཕུང་པོ་གདོད་མ་ནས་རང་བཞིན་གྱིས་ཟད་པ་སྟོང་ཉིད་ཡིན་ཀྱང་།
དག་ཞིང་རྟེན་ཅན་གྱི་ཐེག་དམན་དགྲ་བཅོམ་པ་ལྷག་མེད་མྱང་འདས་ལ་གནས་པའི་ཚེ།
དེའི་རྒྱུད་ཀྱི་མཉམ་གཞག་གིས་དེ་གཟིགས་པའི་གཟིགས་ངོར་ཚེ་འདིའི་སྡུག་བསྔལ་གྱི་
ཕུང་པོ་མེད་པ་དང༌། ཚེ་འདིའི་སྡུག་བསྔལ་གྱི་ཕུང་པོ་རང་བཞིན་གྱིས་མེད་པ་སྟོང་ཉིད་
མ་ཡིན་ཏེ། དེ་འདྲའི་གཟིགས་ངོར་རི་བོང་རྭ་མེད་པ་སྟོང་ཉིད་མ་ཡིན་པ་གང་ཞིག དེ་
འདྲའི་དགྲ་བཅོམ་གྱི་ཚེ་འདིའི་སྡུག་བསྔལ་གྱི་ཕུང་པོ་དང་རི་བོང་རྭ་གཉིས་མེད་མཚུངས་
ཙམ་ཡིན་པའི་ཕྱིར། དེ་བཞིན་དུ། འདོད་པའི་རྟེན་ཅན་གྱི་ཐེག་དམན་དགྲ་བཅོམ་པ་
ལྷག་མེད་མྱང་འདས་ལ་གནས་པའི་ཚེ་ནའང་། དེའི་རྒྱུད་ཀྱི་མཉམ་གཞག་གིས་དེ་
གཟིགས་པའི་གཟིགས་ངོར་ཚེ་ཕྱི་མའི་སྡུག་བསྔལ་གྱི་ཕུང་པོ་མེད་པ་དང་། ཚེ་ཕྱི་མའི་
སྡུག་བསྔལ་གྱི་ཕུང་པོ་རང་བཞིན་གྱིས་ཟད་པ་ཡང་སྟོང་ཉིད་མ་ཡིན་ཏེ། དེ་འདྲའི་དགྲ་
བཅོམ་གྱི་ཚེ་ཕྱི་མའི་སྡུག་བསྔལ་གྱི་ཕུང་པོ་མེད་པའི་ཕྱིར། སྐྱེ་བ་གཅིག་ཐོག་མན་ཆད་ལ་
གནས་པའི་ཐེག་དམན་སློབ་པའི་སྟོང་ཉིད་མངོན་སུམ་དུ་རྟོགས་པའི་མཉམ་གཞག་གིས་
དེ་འདྲའི་གཟིགས་ངོར་ཚེ་འདི་ཕྱི་གཉིས་ཀའི་སྡུག་བསྔལ་གྱི་ཕུང་པོ་མེད་པ་དང་ཚེ་འདི་
ཕྱི་གཉིས་ཀའི་སྡུག་བསྔལ་གྱི་ཕུང་པོ་རང་བཞིན་གྱི་མེད་པ་འདི་སྟོང་ཉིད་ཡིན་ཏེ། དེ་
འདྲའི་ཐེག་དམན་སློབ་པའི་ཚེ་འདི་ཕྱི་གཉིས་ཀའི་སྡུག་བསྔལ་གྱི་ཕུང་པོ་ཡོད་པའི་ཕྱིར།།
ཡང་ཕུང་སོགས་གཉིས་སྣང་གི་སྤྲོས་པ་མ་ལུས་པ་ཉེ་བར་ཞི་ཞིང་ནུབ་པའི་སྒོ་ནས་ཕུང་
སོགས་གདོད་མ་ནས་ཟད་པའི་སྟོང་ཉིད་མངོན་སུམ་དུ་རྟོགས་པའི་མཉམ་གཞག་ཡེ་ཤེས་
ལ་གནས་པའི་ཐེག་དམན་དགྲ་བཅོམ་ཡིན་ན། ཐེག་དམན་དགྲ་བཅོམ་ལྷག་མེད་པ་

ཡིན་པས་ཁྱབ་ཀྱང་། དེ་འདྲའི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ལ་གནས་
པའི་ཐེག་དམན་དགྲ་བཅོམ་ཡིན་ན། ཐེག་དམན་དགྲ་བཅོམ་ལྷག་མེད་པ་ཡིན་མི་
དགོས་ཏེ། ཐེག་དམན་དགྲ་བཅོམ་ཡིན་ན། དེ་འདྲའི་ཡེ་ཤེས་ལ་གནས་པའི་དགྲ་
བཅོམ་ཡིན་དགོས་པའི་ཕྱིར་ཏེ། ཐེག་དམན་འཕགས་པ་ཡིན་ན། དེ་འདྲའི་ཡེ་ཤེས་ལ་
གནས་པའི་འཕགས་པ་ཡིན་དགོས་པའི་ཕྱིར་ཏེ། དེ་ཡིན་ན། ཕུང་སོགས་ཀྱི་སྣང་བ་
ནུབ་པའི་སྒོ་ནས་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་རྒྱུད་ལྡན་གྱི་འཕགས་པ་
ཡིན་དགོས་པའི་ཕྱིར། འོ་ན། ཐེག་དམན་འཕགས་པ་ཡིན་ན། ཕུང་སོགས་ཀྱི་སྣང་བ་
ནུབ་པའི་འཕགས་པ་ཡིན་དགོས་པར་ཐལ། དེ་ཡིན་ན། ཕུང་སོགས་ཀྱི་སྣང་བ་ནུབ་
པའི་སྒོ་ནས་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་རྒྱུད་ལྡན་གྱི་འཕགས་པ་ཡིན་
དགོས་པའི་ཕྱིར་ན་མ་ཁྱབ་སྟེ། ཕུང་སོགས་ཀྱི་སྣང་བ་ནུབ་པའི་འཕགས་པ་མེད་པའི་
ཕྱིར་ཏེ། ཕུང་སོགས་ཀྱི་སྣང་བ་ནུབ་པའི་གང་ཟག་མེད་པའི་ཕྱིར་ཏེ། འདུས་བྱས་ཀྱི་
སྣང་བ་ནུབ་པའི་གང་ཟག་མེད་པའི་ཕྱིར། ཕུང་སོགས་ཀྱི་སྣང་བ་ནུབ་པ་དེ་སྟོང་ཉིད་
མངོན་སུམ་དུ་རྟོགས་པའི་ཡེ་ཤེས་ལ་སྦྱོར་བ་ཡིན་གྱི། ཡེ་ཤེས་དེ་རྒྱུད་ལྡན་གྱི་འཕགས་པ་
ལ་སྦྱོར་མི་རིགས་པ་ཡིག་ཆར་གསལ་བའི་ཕྱིར། བྱས་པ་ལ་འོ་ན། སྟོང་ཉིད་མངོན་སུམ་
དུ་རྟོགས་པའི་ཡེ་ཤེས་ཡིན་ན། ཕུང་སོགས་ཀྱི་སྣང་བ་ནུབ་པའི་བློ་ཡིན་དགོས་པར་ཐལ།
ཕུང་སོགས་ཀྱི་སྣང་བ་ནུབ་པ་དེ་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ལ་སྦྱོར་
རིགས་པའི་ཕྱིར། འདོད་མི་ནུས་ཏེ། རྣམ་མཁྱེན་ལ་ཕུང་སོགས་ཀྱི་སྣང་བ་ཡོད་པའི་
ཕྱིར་ཏེ། དེ་གཉིས་སྣང་དང་བཅས་པའི་བློ་ཡིན་པའི་ཕྱིར་ན། རྩ་བར་མ་ཁྱབ་བོ།།
གལ་ཏེ་རྣམ་མཁྱེན་ཆོས་ཅན། གཉིས་སྣང་དང་བཅས་པའི་བློ་མ་ཡིན་པར་ཐལ།
གཉིས་སྣང་ནུབ་པའི་བློ་ཡིན་པའི་ཕྱིར་ཏེ། སྟོང་ཉིད་ལ་གཉིས་སྣང་ནུབ་པའི་བློ་ཡིན་
པའི་ཕྱིར་ན་མ་ཁྱབ་པ་ཡིག་ཆར་གསལ་ལོ།། བཤད་པ་དེ་དག་གི་སྙིང་པོ་ནི། སྟོང་ཉིད་
ལ་རྩེ་གཅིག་ཏུ་མཉམ་པར་བཞག་པའི་ཐེག་དམན་དགྲ་བཅོམ་པའི་མཉམ་གཞག་གིས་དེ་
གཟིགས་པའི་གཟིགས་ངོར་ཕུང་སོགས་བདེན་སྣང་གི་ལྷག་མ་མ་ལུས་པ་ནུབ་པས་ཁྱད་
པར་དུ་བྱས་པའི་སོ་སོར་བརྟགས་འགོག་དེ་ལྷག་མེད་མྱང་འདས་དང༌། ཐེག་དམན་
དགྲ་བཅོམ་པའི་རྗེས་ཐོབ་ཡེ་ཤེས་ཀྱི་གཟིགས་ངོར་ཕུང་སོགས་བདེན་སྣང་གི་ལྷག་མ་དང་

བཅས་པས་ཁྱད་པར་དུ་བྱས་པའི་སོ་སོར་བརྟགས་འགོག་དེ་ལྷག་བཅས་མྱང་འདས་ཡིན་
ནོ།། མྱང་འདས་གཉིས་ཐོབ་པའི་གོ་རིམ་ཀྱང་དང་པོར་ལྷག་མེད་མྱང་འདས་མངོན་དུ་
བྱས་ནས། དེ་རྗེས་ལྷག་བཅས་མྱང་འདས་མངོན་དུ་བྱེད་དགོས་པ་ཡིན་ནོ།། སྤྱི་དོན་དུ།
ལྷག་མེད་མྱང་འདས་དང་ལྷག་བཅས་མྱང་འདས་ཀྱི་ཁྱད་པར་བདེན་སྣང་དང་བཅས་མ་
བཅས་ཀྱི་སྒོ་ནས་འཇོག་པར་གསུངས་ཀྱང་། རྗེ་དྲུང་དབུ་མར། བདེན་སྣང་མངོན་
གྱུར་བ་དང་བཅས་མ་བཅས་ཀྱི་སྒོ་ནས་འཇོག་པར་གསུངས་པ་ཞིབ་ཆ་བདེ་བར་སྣང་སྟེ།
གཞན་དུ་ན། ཐེག་དམན་གྱི་ལྷག་མེད་མྱང་འདས་ཀྱང་བདེན་སྣང་དང་བཅས་པས་
ལྷག་བཅས་སུ་ཐལ་བའི་ཕྱིར། གལ་ཏེ་ལྷག་མེད་མྱང་འདས་ཆོས་ཅན། བདེན་སྣང་
མངོན་གྱུར་བ་དང་བཅས་པར་ཐལ། ཤེས་སྒྲིབ་མངོན་གྱུར་བ་དང་བཅས་པའི་ཕྱིར་ན་
མ་ཁྱབ། དེར་ཐལ། བདེན་སྣང་དང་བཅས་པའི་ཕྱིར། རང་འགྲེལ་སོགས་ལས།
ཐེག་པ་ཆེ་ཆུང་གི་སྡེ་སྣོད་དུ་ཆོས་ཀྱི་བདག་མེད་རྫོགས་པར་སྟོན་མི་སྟོན་དང་། དེ་
གཉིས་ཀྱི་ལམ་དུ་ཆོས་ཀྱི་བདག་མེད་རྫོགས་པར་སྒོམ་མི་སྒོམ་གྱི་ཁྱད་པར་གསུངས་པ་ནི།
སྡེ་སྣོད་གཉིས་སུ་ཆོས་ཀྱི་བདག་མེད་རིགས་པའི་རྣམས་གྲངས་མཐའ་ཡས་པའི་སྒོ་ནས་
སྟོན་མི་སྟོན་དང་། ལམ་གཉིས་སུའང་ཆོས་ཀྱི་བདག་མེད་རིགས་པའི་རྣམ་གྲངས་
མཐའ་ཡས་པའི་སྒོ་ནས་སྒོམ་མི་སྒོམ་གྱི་ཁྱད་པར་ཡོད་པ་ལ་དགོངས་པ་ཡིན་གྱི། ཚིག་
ཟིན་ལྟར་ཁས་ལེན་པ་ནི་མ་ཡིན་ཏེ། ཉན་རང་འཕགས་པས་ཀྱང་ཆོས་ཀྱི་བདག་མེད་
རྫོགས་པར་སྒོམ་པའི་ཕྱིར་ཏེ། ཉན་རང་དགྲ་བཅོམ་པས་ཆོས་ཀྱི་བདག་འཛིན་རྫོགས་
པར་སྤངས་པའི་ཕྱིར། དེ་བཞིན་དུ། ཉན་རང་འཕགས་པས་ཆོས་ཀྱི་བདག་མེད་
རྫོགས་པར་མི་སྒོམ། གང་ཟག་གི་བདག་མེད་རྫོགས་པར་སྒོམ་པར་གསུངས་པ་ཡང་།
དེས་ཤེས་སྒྲིབ་ཀྱི་གཉེན་པོ་རྫོགས་པར་མི་སྒོམ། ཉོན་སྒྲིབ་ཀྱི་གཉེན་པོ་རྫོགས་པར་སྒོམ་
པའི་དོན་ཡིན་གྱི། ཚིག་ཟིན་ལྟར་མ་ཡིན་ཏེ། དེས་བདག་མེད་གཉིས་ཀ་རྫོགས་པར་
སྒོམ་པའི་ཕྱིར་ཏེ། དེས་དེ་གཉིས་ཀ་ཚང་བར་སྒོམ་པའི་ཕྱིར། ཉན་རང་འཕགས་པས་
ཆོས་ཀྱི་བདག་མེད་རྒྱས་པར་རྟོགས་པར་ཐལ། དེས་ཆོས་ཀྱི་བདག་མེད་རྫོགས་པར་
སྒོམ་པའི་ཕྱིར་ན་མ་ཁྱབ། དེས་ཆོས་ཀྱི་བདག་མེད་རྒྱས་པར་མ་རྟོགས་པར་ཐལ། བྱང་
སེམས་དང་ཉན་རང་ལ་ཆོས་ཀྱི་བདག་མེད་རྒྱས་པར་རྟོགས་མ་རྟོགས་པའི་ཁྱད་པར་ཡོད་

པའི་ཕྱིར། དེ་གཉིས་དེ་ཁོ་ན་ཉིད་ལ་བློ་རྒྱུས་མ་རྒྱས་ཀྱི་ཁྱད་པར་ཡོད་པའི་ཕྱིར་དང་།
ཐེག་པ་ཆེ་ཆུང་གི་སྡེ་སྣོད་ལས་ཀྱང་ཆོས་ཀྱི་བདག་མེད་རྒྱས་པར་སྟོན་མི་སྟོན་གྱི་ཁྱད་པར་
ཡོད་པའི་ཕྱིར་ཏེ། རང་འགྲེལ་ལས། ཆོས་ཀྱི་བདག་མེད་པར་གསལ་བར་བྱ་བའི་ཕྱིར།
ཐེག་པ་ཆེན་པོ་བསྟན་པ་ཡང་རིགས་པ་ཉིད་དེ། རྒྱས་པར་བསྟན་པ་བརྗོད་པར་འདོད་
པའི་ཕྱིར་རོ།། ཞེས་གསུངས་པའི་ཕྱིར། མངོན་རྟོགས་རྒྱན་ལས། གཟུང་དོན་རྟོག་པ་
སྤོང་ཕྱིར་དང་།། ཞེས་སོགས་གསུངས་པའི་དོན་གང་ཡིན་ཞེ་ན། ཐལ་འགྱུར་པའི་
ལུགས་གཞིར་བྱས་ནས། རང་རྒྱུད་འཕགས་པས་ཕྱི་དོན་བདེན་མེད་དུ་རྟོགས་ཤིང་
འཛིན་པ་བདེན་མེད་དུ་རྟོགས་པས། ཕྱི་དོན་ལ་བདེན་ཞེན་སྤོང་ནུས་ཀྱང་འཛིན་པ་ལ།
བདེན་ཞེན་སྤོང་མི་ནུས་པའི་དོན་མ་ཡིན་ཏེ། རང་རྒྱལ་འཕགས་པས་ཕྱི་དོན་བདེན་
མེད་དུ་རྟོགས་ན། དེས་འཛིན་པ་ཡང་བདེན་མེད་དུ་རྟོགས་དགོས་པའི་ཕྱིར་ཏེ། ཉན་
རང་དགྲ་བཅོམ་པས་གང་ཟག་གི་བདག་མེད་རྟོགས་ན། དེས་ཆོས་ཀྱི་བདག་མེད་
རྟོགས་དགོས་པ་བཞིན་དུ། གཞི་གཅིག་བདེན་མེད་དུ་རྟོགས་ན། གཞི་གཞན་ལ་
བདེན་པར་ཡོད་མེད་དཔྱད་པ་ཞུགས་པ་ཙམ་གྱིས་རྟོགས་ནུས་པའི་ཕྱིར། ཡང་སེམས་
ཙམ་པའི་ལུགས་གཞིར་བྱས་ནས། རང་རྒྱལ་འཕགས་པས་ཕྱི་དོན་མེད་པར་རྟོགས་ཤིང་
འཛིན་པ་བདེན་མེད་མ་རྟོགས་པས། ཕྱི་དོན་ལ་ཞེན་པ་སྤོང་ནུས་ཀྱང་འཛིན་པ་ལ་
བདེན་ཞེན་སྤོང་མི་ནུས་པའི་དོན་ཡང་མ་ཡིན་ཏེ། དེའི་ལུགས་ལ་རང་རྒྱལ་འཕགས་
པས་ཕྱི་དོན་མེད་པར་མ་རྟོགས་པའི་ཕྱིར་ཏེ། དེས་ཆོས་ཀྱི་བདག་མེད་ཕྲ་མོ་མ་རྟོགས་
པའི་ཕྱིར། དེས་ན་ལུང་དེའི་དོན་ནི། སློབ་དཔོན་སེངྒེ་བཟང་པོ་ལ་སོགས་པའི་རང་
རྒྱུད་པའི་ངོར་རང་རྒྱལ་འཕགས་པས་ཕྱི་དོན་མེད་པར་རྟོགས་ཤིང་འཛིན་པ་བདེན་མེད་
དུ་མ་རྟོགས་པས། ཕྱི་དོན་ལ་ཞེན་པ་སྤོང་ནུས་ཀྱང་འཛིན་པ་ལ་བདེན་ཞེན་སྤོང་མི་ནུས་
པ་ལུང་དེའི་དགོངས་པའི་དོན་ཡིན་པའི་ཕྱིར། དེའི་ལུགས་ལ་རང་རྒྱལ་འཕགས་པས་
འཛིན་པ་བདེན་མེད་དུ་མ་རྟོགས་པར་གསུངས་པ་ཡང་རིགས་ངེས་ཀྱི་དབང་དུ་བྱས་སམ་
སྙམ་མོ།། ༈ འཕགས་པ་ལ་ཆོས་ཀྱི་བདག་མེད་རྟོགས་པས་ཁྱབ་མ་ཁྱབ་
ཀྱི་སྐོར་ལ། མངོན་རྟོགས་རྒྱན་ལས་ཚུལ་གཉིས་གསུངས་ཞེས་པ་དང་། འཕགས་

སེང་གི་འགྲེལ་པ་གཉིས་ལས་ཚུལ་གཉིས་གསུངས་ཞེས་པའི་ཚུལ་སྔ་ཕྱི་གཉིས་པོ་དེ་གང་
ཡིན་ཞེ་ན། མངོན་རྟོགས་རྒྱན་ལས་འཕགས་པ་ལ་སྟོང་ཉིད་རྟོགས་པས་ཁྱབ་པ་དང་།
སྟོང་ཉིད་མ་རྟོགས་པའི་ཉན་རང་འཕགས་པ་ཡོད་པའི་ཚུལ་གཉིས་གསུངས་ལ། འགྲེལ་
པ་གཉིས་ལས་སྟོང་ཉིད་རྟོགས་པའི་ཉན་རང་འཕགས་པ་ཡོད་པ་དང་། སྟོང་ཉིད་མ་
རྟོགས་པའི་ཉན་རང་འཕགས་པ་ཡོད་པའི་ཚུལ་གཉིས་གསུངས་པའི་ཕྱིར། དང་པོ་གྲུབ་
སྟེ། བརྟེན་པའི་ཆོས་ཀྱི་བྱེ་བྲག་གིས།། ཞེས་སོགས་ཀྱི་སྐབས་སུ། འཕགས་པ་ལ་སྟོང་
ཉིད་རྟོགས་པས་ཁྱབ་པ་དང་། གཟུང་འཛིན་རྫས་གཞན་དུ་འཛིན་པའི་རྟོག་པ་དང་།
བདེན་འཛིན་ཉོན་སྒྲིབ་ཏུ་གསུངས་པའི་ཕྱིར། གཉིས་པ་གྲུབ་སྟེ། གཟུང་དོན་རྟོགས་
པ་སྤོང་ཕྱིར་དང་།། ཞེས་སོགས་དང་། དེ་ནི་མཚན་མར་དམིགས་སྒོ་ནས།། ཞེས་
སོགས་ཀྱི་སྐབས་སུ། སྟོང་ཉིད་མ་རྟོགས་པའི་ཉན་རང་འཕགས་པ་ཡོད་པ་དང་། རྟོག་
པ་གཉིས་ཀྱང་ཤེས་སྒྲིབ་ཏུ་གསུངས་ཀྱི། འཕགས་པ་ལ་སྟོང་ཉིད་རྟོགས་པས་མ་ཁྱབ་
པར་གསུངས་པའི་ཕྱིར། མངོན་རྟོགས་རྒྱན་ལས། འཕགས་པ་ལ་སྟོང་ཉིད་རྟོགས་
པས་ཁྱབ་པར་གསུངས་པ་ཡང་། ཐལ་འགྱུར་པ་ལྟར་ན་དེ་ལྟར་ཡིན་གྱི། འཕགས་སེང་
གི་ལུགས་འདིར་སྟོང་ཉིད་རྟོགས་པའི་ཉན་རང་འཕགས་པ་ཡོད་པར་གསུངས་པ་མ་
གཏོགས། འཕགས་པ་ལ་སྟོང་ཉིད་རྟོགས་པས་ཁྱབ་པ་དང་། རྟོག་པ་གཉིས་ཉོན་སྒྲིབ་
ཏུ་གསུངས་པ་མ་ཡིན་ཏེ། དེ་གཉིས་ཀྱིས་མངོན་རྟོགས་རྒྱན་གྱི་རིགས་གཞུང་སྒྲ་ཇི་
བཞིན་དུ་ཁས་ལེན་པ་གང་ཞིག འཕགས་པ་ལ་སྟོང་ཉིད་རྟོགས་པའི་ཁྱབ་པ་སོགས་
ཁས་མི་ལེན་པའི་ཕྱིར། དེས་ན་ཐལ་འགྱུར་པའི་ལུགས་ལ་མངོན་རྟོགས་རྒྱན་ཐལ་
འགྱུར་པའི་ཐུན་མོང་མ་ཡིན་པའི་གཞུང་དུ་མ་ཟད། སྒྲ་ཇི་བཞིན་པའི་གཞུང་ཡང་ཡིན་
ཏེ། ཤཱཀྱུས ལན་ལས། དེས་མངོན་རྟོགས་རྒྱན་དུ་རང་རྒྱུད་པ་རྗེས་སུ་བཟུང་བའི་ཕྱིར་
དུ་གསུངས་པའི་དྲང་དོན་དགོངས་པ་ཅན་གྱི་ཚིག་ཡོད་ཀྱང་། མངོན་རྟོགས་རྒྱན་སྒྲ་ཇི་
བཞིན་པ་ཡིན་གྱི་དྲང་དོན་དགོངས་པ་ཅན་མ་ཡིན་ཏེ། ཞེས་གསུངས་པའི་ཕྱིར། དེའི་
ཕྱིར་མངོན་རྟོགས་རྒྱན་གྱི་མཐར་ཐུག་གི་དགོངས་པ་ཐལ་འགྱུར་དུ་གནས་ཏེ། ཊཱིཀ་
ཆེན་ལས། དེའི་ཕྱིར་ལུགས་འདི་དང་མངོན་རྟོགས་རྒྱན་གཉིས་འགལ་བ་མ་ཡིན་ནོ།།
ཞེས་གསུངས་སོ།། འོ་ན། དངོས་པོ་བརྒྱད་དོན་བདུན་ཅུ་ཚང་བར་སྟོན་པའི་རང་རྒྱུད་

པའི་གཞུང་མེད་པར་ཐལ། རྩ་བའི་རིགས་གཞུང་ཐལ་འགྱུར་པའི་གཞུང་ཡིན་པའི་ཕྱིར་
ཟེར་ན། ཤིན་ཏུ་མི་འཐད་དེ། ཐེག་ཆེན་སྒྲུབ་པའི་རྟེན་རང་བཞིན་གནས་རིགས་སྟོན་
པའི་རང་རྒྱུད་པའི་གཞུང་མེད་པའི་ཕྱིར། འཕགས་སེང་གི་ལུགས་ལ་རྩ་བའི་རིགས་
གཞུང་རང་རྒྱུད་པའི་གཞུང་ཡིན་པས། རྒྱན་གྱི་མཐར་ཐུག་གི་དགོངས་པ་ཡང་རང་
རྒྱུད་དུ་གནས་སོ།། གལ་ཏེ་འཕགས་སེང་གི་ལུགས་ལ་རྒྱན་གྱི་མཐར་ཐུག་གི་དགོངས་པ་
ཐལ་འགྱུར་དུ་གནས་པར་ཐལ། འཕགས་སེང་གི་འགྲེལ་པའི་དགོངས་པ་ཐལ་འགྱུར་དུ་
གནས་པའི་ཕྱིར་ཏེ། རྒྱན་རྩ་བའི་དགོངས་པ་ཐལ་འགྱུར་དུ་གནས་པ་གང་ཞིག་
འཕགས་སེང་གི་འགྲེལ་པས་རྒྱུན་གྱི་དགོངས་པ་ཇི་ལྟ་བ་བཞིན་དུ་འགྲེལ་པའི་ཕྱིར་ན།
རྟགས་མ་གྲུབ་སྟེ། འཕགས་སེང་གི་འགྲེལ་པས་རྒྱན་གྱི་དགོངས་པ་འགྲེལ་པའི་ཚེ།།
འཕགས་པ་ལ་སྟོང་ཉིད་རྟོགས་པས་ཁྱབ་པ་དང་། རྟོག་པ་གཉིས་ཉོན་སྒྲིབ་ཏུ་འདོད་
པའི་ལུགས་སུ་མ་བཀྲལ་བའི་ཕྱིར། དེ་གཉིས་ཀས་རྟོག་པ་གཉིས་ཤེས་སྒྲིབ་ཏུ་ཁས་ལེན་
པའི་ཕྱིར། ཐལ་འགྱུར་པས་དེ་གཉིས་ཉོན་སྒྲིབ་ཏུ་ཁས་ལེན་ཀྱང་། དེས་གཟུགས་
འཛིན་རྫས་ཐ་དད་དུ་འཛིན་པའི་རྟོག་པ་ཉོན་སྒྲིབ་ཏུ་ཁས་མི་ལེན་ཏེ། དེ་བློ་དོན་མཐུན་
ཡིན་པའི་ཕྱིར། ཕྱི་དོན་ཡོད་པའི་ཕྱིར། འོ་ན། གཟུང་འཛིན་རྫས་ཐ་དད་དུ་འཛིན་
པའི་རྟོག་པ་ཉོན་སྒྲིབ་ཏུ་འདོད་ན། གཟུང་འཛིན་ཞེས་པའི་གཟུང་བ་དེ་གང་ལ་ངོས་
འཛིན་པ་ཡིན་ཞེ་ན། མདོ་སྡེ་པས་འདོད་པའི་རྡུལ་ཕྲན་ཆ་མེད་ཀྱིས་བརྩམས་པའི་
རགས་པ་ལ་ངོས་འཛིན་དགོས་ཏེ། དེ་ལྟར་ངོས་འཛིན་དགོས་པ་ནི། སྤྱི་དོན་ལས།
སེམས་པས་རྡུལ་ཕྲན་ཆ་མེད་ཀྱིས་བརྩམས་པའི་རགས་པ་མེད་པར་བསམས་ནས་གཟུང་
འཛིན་རྫས་གཞན་མེད་པར་སྨྲ་བ་ཡིན་པས་ཞེས་སོགས་གསུངས་པས་རྟོགས་ནུས་པའི་
ཕྱིར། ཡང་ལུགས་འདིར་མི་མཐུན་ཕྱོགས་ཀྱི་གཞི་ཤེས་ཡོད་ཀྱང་། བདེན་འཛིན་གྱིས་
བཅིངས་པའི་གཞི་ཤེས་མེད་དེ། འཕགས་པ་ཡིན་ན། སྟོང་ཉིད་མངོན་སུམ་དུ་རྟོགས་
པས་ཁྱབ་པའི་ཕྱིར། མི་མཐུན་ཕྱོགས་ཀྱི་གཞི་ཤེས་ཡོད་དེ། མི་མཐུན་ཕྱོགས་ཀྱི་གཞི་
ཤེས་ཞེས་པའི་མི་མཐུན་པ་དེ་རང་ཉིད་གཅིག་པུ་ཞི་བདེ་དོན་གཉེར་གྱི་བློ་ལ་བྱེད་རིགས་
པའི་ཕྱིར། དེ་བཞིན་དུ་རྟོགས་རིགས་གསུམ་མི་འགལ་བ་དང་། ལམ་ཤེས་གསུམ་ཡང་
མི་འགལ་བར་ཁས་ལེན་དགོས་ཏེ། སྟོང་ཉིད་མངོན་སུམ་དུ་རྟོགས་པའི་བྱང་སེམས་ཀྱི་

མཐོང་ལམ་ལྟ་བུ་རྟོགས་རིགས་གསུམ་དང་ལམ་ཤེས་གསུམ་ཀ་ཡིན་པའི་ཕྱིར། ཤཱཀྱུས་
ལན་དུ་ཡང་། ཐལ་འགྱུར་པའི་སྐབས་འདིར་ཐེག་པ་ཆེ་ཆུང་གི་རྟོགས་རིགས་སོགས་མི་
འགལ་བར་ཁས་ལེན་པས། ཐལ་འགྱུར་ཕྱི་མ་དེ་ལ་ཁྱབ་མེད་ཀྱི་ལན་འདེབས་པ་ཡིན།
ཞེས་གསུངས་པའི་ཕྱིར། སྟོང་ཉིད་རིགས་པའི་རྣམ་གྲངས་མཐའ་ཡས་པའི་སྒོ་ནས་
རྟོགས་པའི་བློ་དང་། རིགས་པ་མདོར་བསྡུས་ཙམ་གྱི་སྒོ་ནས་རྟོགས་པའི་བློ་གཉིས་
འགལ་ཡང་། དེ་འདྲའི་རྟོགས་རིགས་གཉིས་མི་འགལ་བའི་ཕྱིར། དེ་ལྟར་ཡིན་ཀྱང་།
ཐེག་པ་ཆེ་ཆུང་གི་ཐབས་ཀྱི་རྟོགས་རིགས་ནི་འགལ་བར་ཁས་ལེན་དགོས་ཏེ། དེ་ཉིད་
ལས། དེ་འདྲ་བའི་ཤེས་རབ་ཀྱི་ཆ་ལ་རིགས་མི་འདྲ་བའི་དབྱེ་བ་མེད་ཀྱང་། ཐབས་ཀྱི་
རྣམ་པ་ཐམས་ཅད་ཀྱི་མཆོག་དང་ལྡན་མི་ལྡན་དང་། སྙིང་རྗེ་ཆེན་པོ་དང༌། སེམས་
བསྐྱེད་ཀྱིས་ཟིན་མ་ཟིན་སོགས་ཀྱི་ཁྱད་པར་གྱིས་ཤེས་རབ་བསྒོམ་པའི་མཆོག་དམན་གྱི་
ཁྱད་པར་དེ་ལྟ་བུ་འཐད་ཅེས་པའོ།། ཞེས་གསུངས་པའི་ཕྱིར། རྗེ་བསོད་གྲགས་དང་།
འཇམ་བཞད་གཉིས་ཀྱིས་ཀྱང་། ཐེག་པ་ཆེ་ཆུང་གི་ཁྱད་པར་ཐབས་ཀྱི་སྒོ་ནས་འབྱེད་པ་
ལས་བདག་མེད་རྟོགས་པའི་ཤེས་རབ་ཀྱི་སྒོ་ནས་མི་འབྱེད་པའི་སྒྲུབ་བྱེད་མང་དུ་གསུངས་
པའི་ཕྱིར། ༈ རིགས་ཀྱི་རྩོད་ལན་སྐོར། རིགས་སོ་སོར་མ་ངེས་པའི་རྩོད་ལན་རྩ་བ་
ནས་ཆད་འདུག་པ་ནི། རྗེ་དྲུང་དབུ་མ་ནས་ཚིག་ཚོགས་ཉུང་དུ་བསྡུས་ཏེ་ཁ་བསྐངས་
ཤིང་། རིགས་ཅན་སོ་སོར་མ་ངེས་པའི་རྩོད་ལན་སྐོར་ཡང་། ནོར་འཁྲུལ་ཕྲན་བུ་འདུག་
པ་རྣམས་དག་པར་བྱས་སོ།། དེ་ཚེ་དེ་ལ་རྫོགས་སངས་བྱང་ཆུབ་རྒྱུ།། ཞེས་སོགས་ཀྱིས་
ས་འདིར་སྦྱིན་པའི་ཕར་ཕྱིན་གྱི་ཉམས་ལེན་ཆེས་ལྷག་པ་ཐོབ་པར་གསུངས་པས། འོན་
ན། སྦྱིན་པའི་ཕར་ཕྱིན་ཞེས་པའི་སྦྱིན་པ་དེ་གང་ལ་ངོས་འཛིན་པ་ཡིན་ཞེ་ན། གཏོང་
བའི་སེམས་པ་ནི་སྦྱིན་པའི་ངོ་བོ་ཡིན་ཏེ། ལམ་རིམ་ཆེན་མོ་ལས། གཏོང་བའི་སེམས་པ་
ཞེས་དང་། དེས་ཀུན་ནས་བསླངས་པའི་ལུས་ངག་གི་ལས་ཏེ་ཞེས་དང་། ལམ་རིམ་ཆུང་
བ་ལས། དང་པོ་ནི། གཏོང་བའི་སེམས་པ་དགེ་བ་དང༌། དེས་ཀུན་ནས་བསླངས་
པའི་ལུས་ངག་གི་ལས་ཏེ། དེ་ནི་ལུས་ངག་སྦྱིན་པ་ལ་འཇུག་བཞིན་པའི་དུས་ཀྱི་སེམས་
པའོ། ཞེས་དང་། སྐེད་ཚང་ལམ་རིམ་གྱི་ཟིན་བྲིས་ལས། དེ་ལ་སྦྱིན་པའི་ངོ་བོ་ནི་
གཏོང་སེམས་དང་། ཡོ་བྱད་གཏོང་བཞིན་པའི་དུས་ཀྱི་སེམས་པ་ལྟ་བུ་རྣམས་ཡིན་ཞེས་

གསུངས་པའི་ཕྱིར། སྦྱིན་པ་ངོ་བོ་གཏོང་སེམས་སུ་གསུངས་པ་རང་སྡེ་གོང་འོག་ཐུན་
མོང་བའི་ལུགས་ཡིན་ཀྱང་། དེས་ཀུན་ནས་བསླངས་པའི་ལུས་ངག་གི་ལས་སྦྱིན་པའི་ངོ་
བོར་གསུངས་པ་ནི་རང་སྡེ་འོག་མའི་ལུགས་ཡིན་གྱི། ཐལ་འགྱུར་པའི་ལུགས་ལ་མ་ཡིན་
ཏེ། ལུགས་འདིར་ལུས་ངག་གི་ལས་གཟུགས་ཅན་དུ་འདོད། བྱེ་བྲག་སྨྲ་བ་མ་གཏོགས་
གྲུབ་མཐའ་རྣམས་ཀྱིས་སེམས་བྱུང་སེམས་པར་འདོད་པའི་ཕྱིར། གཏོང་སེམས་དེ་སྦྱིན་
པའི་ཕར་ཕྱིན་དུ་འགྱུར་བའི་ཚད་ཀྱང་ཡོད་དེ། གང་གི་ཚེ་རང་གི་ལོངས་སྤྱོད་དང་དགེ་
བ་ཐམས་ཅད་ལ་སེར་སྣ་མེད་པར་སྙིང་ཐག་པ་ནས་འབྲས་བུ་དང་བཅས་པ་གཞན་ལ་
གཏོང་བའི་བློ་གོམས་པ་ཡོངས་སུ་རྫོགས་པ་ན་སྦྱིན་པའི་ཕར་ཕྱིན་དུ་འགྱུར་བའི་ཕྱིར།
གཞན་ཡང་སྦྱིན་པ་ལ་གཏོང་སེམས་ཀྱིས་ཁྱབ་པར་ཐལ། སྦྱིན་པའི་ཕར་ཕྱིན་ལ་གཏོང་
སེམས་ཀྱིས་ཁྱབ་པའི་ཕྱིར་ཏེ། འཇུག་པ་ལས། གཏོང་བའི་སྦྱིན་པའི་ཕ་རོལ་ཕྱིན།།
ཞེས་དང་། ཊཱིཀ་ཆེན་ལས་ཀྱང་། སྦྱིན་པའི་ཕ་རོལ་དུ་ཕྱིན་པའི་མཚན་ཉིད་ནི། ལུས་
དང་ལོངས་སྤྱོད་དགེ་བའི་རྩ་བ་ཡོངས་སུ་གཏོང་བའི་སེམས་པའོ།། ཞེས་གསུངས་པའི་
ཕྱིར། དེས་ན་གཏོང་སེམས་དང་སྤོང་སེམས་འགལ་བས་ལུགས་འདིར་སངས་རྒྱས་ཀྱི་
སར་ཡང་ཕར་ཕྱིན་བཅུ་འགལ་བར་འདོད་དགོས་སོ།། འོ་ན། སྦྱིན་པ་ཡིན་ན་གཞན་ལ་
གཏོང་རྒྱུའི་སྦྱིན་པ་ཡིན་པས་ཁྱབ་བམ་མ་ཁྱབ་ཅེ་ན། སྦྱིར་སྦྱིན་པ་དེ་གཞན་ལ་གཏོང་
རྒྱུའི་སྦྱིན་པ་ཡིན་ཀྱང་། གཏོང་སེམས་ནི་གཞན་ལ་གཏོང་རྒྱུའི་སྦྱིན་པ་མ་ཡིན་ཏེ། དེ་
གཞན་ལ་གཏོང་བ་དང་གཞན་གྱིས་ལེན་པ་མེད་པའི་ཕྱིར། དེར་ཐལ། སྦྱིན་བྱའི་
དངོས་པོ་གཏོང་བ་དང་ལེན་པ་ལ་སྦྱིན་པ་གཏོང་བ་དང་ལེན་པའི་ཐ་སྙད་བྱས་པ་ཡིན་གྱི།
གཏོང་སེམས་གཏོང་བ་དང་ལེན་པའི་ཐ་སྙད་མེད་པའི་ཕྱིར། སྦྱིན་པ་དང་གཏོང་
སེམས་གཉིས་སྦྱིན་པ་གཏོང་བ་པོ་རང་རྒྱུད་ཀྱིས་བསྡུས་པའི་དགེ་བར་མཚུངས་ཀྱང་།
གཏོང་ལེན་ཡོད་མེད་མི་མཚུངས་པའི་ཕྱིར། སྦྱིན་པ་གཏོང་བ་པོས་ལུས་དང་སྡོམ་པ་ལ་
སོགས་པའི་དགེ་རྩ་རྣམས་ཀྱང་གཞན་ལ་སྟེར་བ་དང་གཞན་གྱིས་ལེན་པ་ཡོད་ཀྱི། དེའི་
ཚེ་གཏོང་བ་པོའི་ལུས་རིལ་བུའམ་ལུས་ཀྱི་ཆ་ཤས་འགའ་རེ་མེད་པར་སོང་བ་ཡོད་ཀྱང་།
སྡོམ་པ་ལ་སོགས་པའི་དགེ་རྩ་རྣམས་ནི་སྡོམ་པ་གནོད་པ་པོ་འཛིན་དུ་འཇུག་པ་དང་དགེ་
བའི་ལས་སྒྲུབ་ཏུ་བཅུག་པ་ཡིན་གྱི། དེ་དག་མེད་པར་སོང་བ་མ་ཡིན་ནོ།། གལ་ཏེ་དུད་

འགྲོ་ལ་བྱང་འཕགས་ཀྱིས་ལུས་སྦྱིན་པར་གཏོང་པའི་ཚེ་དུད་འགྲོ་དེས་བྱང་འཕགས་ཀྱི་
ལུས་བླངས་ནས་ལོངས་སྤྱོད་པ་ཡོད་དམ་མེད། དང་པོ་ལྟར་ན། བྱང་འཕགས་ཀྱི་ལུས་
བླངས་པའི་དུད་འགྲོ་ཡོད་པར་འདོད་དགོས་ལ། གཉིས་པ་ལྟར་ན། དེ་བཏང་བ་ལ་
དགོས་པ་མེད་པར་འགྱུར་རོ་ཞེ་ན། དེ་ལྟར་བཏང་བའི་ཚེ་ལུས་དེ་བྱང་འཕགས་ཀྱི་ལུས་
མ་ཡིན་པར་སོང་བས་བྱང་འཕགས་ཀྱི་ལུས་བླངས་པའི་དུད་འགྲོ་ཡོད་པར་ཐལ་བའི་སྐྱོན་
དེར་མི་འགྱུར་རོ།། འོ་ན། དེའི་ཚེ་བྱང་འཕགས་དེའི་ལུས་མེད་པར་ཐལ། དེའི་ཚེ་
བྱང་འཕགས་ཀྱི་ལུས་མ་ཡིན་པར་སོང་བའི་ཕྱིར་དང༌། དེ་དུད་འགྲོས་བླངས་ནས་
ལོངས་སྤྱད་ཟིན་པའི་ཕྱིར་ཟེར་ན། དེའི་ལུས་སྔ་མ་བཏང་ཟིན་ནས་མེད་ཀྱང་ཕྱི་མ་
གསར་དུ་གྲུབ་པ་ཡོད་པས་སྐྱོན་དེར་མི་འགྱུར་རོ།། སྦྱིན་པ་ལ་དབྱེ་ན། ཆོས་ཀྱི་སྦྱིན་པ།
མི་འཇིགས་པའི་སྦྱིན་པ། ཟང་ཟིང་གི་སྦྱིན་པ་དང་གསུམ་ལས། དང་པོ་ནི། དམ་
པའི་ཆོས་ཕྱིན་ཅི་མ་ལོག་པར་སྟོན་པ་དང་བཟོ་ལ་སོགས་པའི་རིགས་པའི་གནས་ཁ་ན་མ་
ཐོ་བ་མེད་པར་གཏོང་བའི་སེམས་པ་ལྟ་བུའོ།། གཉིས་པ་ནི། མི་དང་མི་མིན་འབྱུང་བ་
ལ་སོགས་པས་འཇིགས་པ་ལ་དེ་ལས་སྐྱོབ་པའི་མི་འཇིགས་པ་གཏོང་བའི་སེམས་པ་ལྟ་
བུའོ།། གསུམ་པ་ནི། ཟང་ཟིང་གི་དངོས་པོ་གཏོང་བའི་སེམས་པ་ལྟ་བུའོ།། གསུམ་པོ་
དེའི་སྟེང་དུ་བྱམས་པའི་སྦྱིན་པ་བསྣན་པའི་སྦྱིན་པ་རྣམ་བཞིར་ཡང་གསུངས་སོ།། དེ་
དག་ལས་ཟང་ཟིང་གི་སྦྱིན་པ་ནི་ཁྱིམ་པ་རྣམས་ཀྱིས་བྱ་ཡི། རབ་བྱུང་གིས་གཙོ་བོར་མི་
བྱ་སྟེ། རབ་བྱུང་རྣམས་ཀྱིས་འབད་རྩོལ་ཆེན་པོས་ནོར་བཙལ་ཞིང་བསགས་པས་སྦྱིན་
པ་གཏོང་བ་ནི་ཆོས་ལ་བར་ཆད་ཀྱི་སྐྱོན་དུ་འགྱུར་བའི་ཕྱིར། ཆོས་ཀྱི་སྦྱིན་པ་གཙོ་བོར་
བྱ་དགོས་ལ། མི་འཇིགས་པ་དང་བྱམས་པའི་སྦྱིན་པ་ནི་ཁྱིམ་པ་དང་རབ་བྱུང་གཉིས་
ཀས་བྱ་བར་རིགས་སོ།། འོ་ན། འཇུག་སྡོམ་མ་བཟུང་བའི་བྱང་སེམས་ཚོགས་ལམ་པའི་
རྒྱུད་ལ་བྱང་སེམས་ཀྱི་སྤྱོད་པ་ཉམས་ལེན་གྱི་བྱ་བ་ཡོད་དམ་མེད། དང་པོ་ལྟར་ན། དེ་
འདྲའི་བྱང་སེམས་དེས་བྱང་སེམས་ཀྱི་སྤྱོད་པ་ཉམས་ལེན་གྱི་བྱ་བ་ལ་དངོས་སུ་འཇུག་
པར་ཐལ། འདོད་པའི་ཕྱིར། འདོད་ན། དེའི་རྒྱུད་ཀྱི་སེམས་བསྐྱེད་དེ་བྱང་སེམས་ཀྱི་
སྤྱོད་པ་ཉམས་ལེན་གྱི་བྱ་བས་དངོས་སུ་ཟིན་པར་ཐལ། འདོད་པའི་ཕྱིར། འདོད་ན།
དེའི་རྒྱུད་ལ་བྱང་སེམས་སྤྱོད་པ་ཉམས་ལེན་བྱ་བས་དངོས་སུ་ཟིན་པའི་སེམས་བསྐྱེད་ཡོད་

པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་འཇུག་པ་སེམས་བསྐྱེད་ཡོད་
པར་ཐལ་ལོ།། གཉིས་པ་ལྟར་ན། དེའི་རྒྱུད་ལ་ཕྱིན་དྲུག་ཉམས་ལེན་གྱི་བྱ་བ་དངོས་སུ་
མེད་པར་ཐལ། འདོད་པའི་ཕྱིར། འདོད་ན། དེའི་རྒྱུད་ལ་སྦྱིན་པའི་ཕར་ཕྱིན་གྱི་
ཉམས་ལེན་གྱི་བྱ་བ་དངོས་སུ་མེད་པར་ཐལ། འདོད་པ་གང་ཞིག དེའི་རྒྱུད་ཀྱི་སེམས་
བསྐྱེད་ཀྱིས་ཟིན་པའི་སྦྱིན་པ་ཡིན། སྦྱིན་པའི་ཕར་ཕྱིན་ཡིན་དགོས་པའི་ཕྱིར། འདོད་
ན། དེ་འདྲའི་བྱང་སེམས་ཀྱིས་སྦྱིན་པ་ཉམས་ལེན་ལ་དངོས་སུ་མི་འཇུག་པར་ཐལ།
འདོད་པའི་ཕྱིར། འདོད་ན། དེས་སྦྱིན་པ་གཏོང་བ་ལ་དངོས་སུ་མི་འཇུག་པར་ཐལ།
འདོད་པའི་ཕྱིར། གཞན་ཡང་། འཇུག་སྡོམ་མ་བཟུང་བའི་བྱང་སེམས་ཚོགས་ལམ་
པའི་རྒྱུད་ལ་གཏོང་སེམས་སྤེལ་བའི་རྣམ་པ་ཤར་བའི་སྒོ་ནས་རྣམ་མཁྱེན་དོན་གཉེར་གྱི་
དྲན་འདུན་དུ་རེ་བས་དངོས་སུ་ཟིན་པའི་སེམས་བསྐྱེད་མེད་པར་ཐལ། འདོད་པའི་
ཕྱིར། འདོད་མི་ནུས་ཏེ། དེའི་རྒྱུད་ལ་དེ་འདྲའི་དྲན་འདུན་དུ་རེ་བས་དངོས་སུ་ཟིན་
པའི་སྨོན་སེམས་ཡོད་པའི་ཕྱིར། དེར་ཐལ། ལམ་རིམ་ལས། སྦྱིན་པ་ལ་སོགས་པ་སློབ་
ཀྱང་རུང་མི་སློབ་ཀྱང་རུང་། ཇི་སྲིད་སྡོམ་པ་མ་བཟུང་བ་དེ་སྲིད་དུ་སེམས་དེ་སྨོན་
སེམས་ཡིན་ལ་ཞེས་དང་། བྱང་རྩེའི་ཕར་ཕྱིན་ལས། གཏོང་སེམས་སྤེལ་བའི་རྣམ་པ་
ཤར་བའི་ཚོགས་བསགས་པ་དང་། རྣམ་མཁྱེན་དོན་གཉེར་གྱི་དྲན་འདུན་དུ་རེ་བས་
དངོས་སུ་མ་ཟིན་ཅིང་། འཇུག་སྡོམ་མ་བཟུང་བའི་སེམས་བསྐྱེད་ཡིན་ན། སྨོན་སེམས་
ཡིན་དགོས་པར་མ་ཟད། དེ་ལྟ་བུས་དངོས་སུ་ཟིན་ཀྱང་འཇུག་སྡོམ་མ་བཟུང་བའི་
སེམས་བསྐྱེད་ཡིན་ནའང་སྨོན་སེམས་ཡིན་དགོས་པའི་ཕྱིར། ཞེས་གསུངས་པའི་ཕྱིར་
ཟེར་ན། རིགས་པ་ཕྱི་མའི་ཐལ་འགྱུར་གྱི་རྩ་བར་མ་ཁྱབ་སྟེ། དེའི་རྒྱུད་ལ་ཕྱིན་དྲུག་
ཉམས་ལེན་གྱི་བྱ་བ་དངོས་སུ་ཡོད་ཀྱང༌། སྤྱོད་པ་ཉམས་ལེན་གྱི་བྱ་བ་དངོས་སུ་མེད་
པའི་ཕྱིར། དེར་ཐལ། དེའི་རྒྱུད་ལ་ཕྱིན་དྲུག་ཉམས་ལེན་གྱི་བྱ་བས་དངོས་སུ་ཟིན་པའི་
སེམས་བསྐྱེད་ཡོད། སྤྱོད་པ་ཉམས་ལེན་གྱི་བྱ་བ་དངོས་སུ་ཟིན་པའི་སེམས་བསྐྱེད་མེད་
པའི་ཕྱིར། དང་པོ་དེར་ཐལ། འཇུག་སྡོམ་ཐོབ་ལ་ཉམས་པའི་བྱང་སེམས་ཚོགས་ལམ་
པའི་རྒྱུད་ལ་ཕྱིན་དྲུག་ཉམས་ལེན་གྱི་བྱ་བས་དངོས་སུ་ཟིན་པའི་སེམས་བསྐྱེད་ཡོད་པ་
གང་ཞིག སྤྱོད་པ་ཉམས་ལེན་གྱི་བྱ་བས་དངོས་སུ་ཟིན་པའི་སེམས་བསྐྱེད་མེད་པའི་

ཕྱིར། དང་པོ་དེར་ཐལ། དེའི་རྒྱུད་ལ་དེ་འདྲའི་སྨོན་སེམས་ཡོད་པའི་ཕྱིར། དེར་ཐལ།
དེ་ལྟར་ཡོད་པ་ཁྱེད་རང་གིས་དྲངས་མ་ཐག་པའི་ལུང་ལ་རྟེན་ནས་ཤེས་ནུས་པའི་ཕྱིར།
གོང་གི་རྟགས་གཉིས་པ་དེར་ཐལ། དེ་སྤྱོད་པ་ལ་མི་སློབ་པའི་བྱང་སེམས་ཡིན་པའི་ཕྱིར།
བྱང་སེམས་ཀྱི་རྒྱུད་ཀྱི་སྤྱོད་པ་ཉམས་ལེན་གྱི་བྱ་བས་དངོས་སུ་ཟིན་པའི་སེམས་བསྐྱེད་
ཡིན་ན། འཇུག་སྡོམ་ཐོབ་ལ་མ་ཉམས་པའི་བྱང་སེམས་ཀྱི་རྒྱུད་ཀྱི་གཏོང་སེམས་སྤེལ་
བའི་རྣམ་པ་ཤར་བའི་སྒོ་ནས་རྣམ་མཁྱེན་དོན་གཉེར་གྱི་དྲན་འདུན་དུ་རེ་བའི། དེ་
འདྲའི་དྲན་འདུན་ཤུགས་དྲག་གིས་དངོས་སུ་ཟིན་པའི་སེམས་བསྐྱེད་ཡིན་དགོས་པའི་
ཕྱིར། དེར་ཐལ། དེ་ལྟར་དགོས་པ་གོང་དུ་དྲངས་པའི་ལུང་དེ་དག་དང་ཕར་ཕྱིན་གྱི་སྤྱི་
མཐའ་སོགས་ལ་བརྟེན་ནས་ཤེས་ནུས་པའི་ཕྱིར། གཞན་ཡང་། འཇུག་སྡོམ་ཐོབ་ལ་
ཉམས་པའི་བྱང་སེམས་ཚོགས་ལམ་པའི་རྒྱུད་ལ་ཕར་ཕྱིན་དྲུག་གི་ཉམས་ལེན་གྱི་བྱ་བས་
དངོས་སུ་ཟིན་པའི་སེམས་བསྐྱེད་ཡོད་པར་ཐལ། འཇུག་སྡོམ་མ་ཐོབ་པའི་བྱང་སེམས་
ཚོགས་ལམ་པའི་རྒྱུད་ལ་དེས་དངོས་སུ་ཟིན་པའི་སེམས་བསྐྱེད་ཡོད་པའི་ཕྱིར། དེའི་
རྒྱུད་ལ་སྤྱོད་པ་ཉམས་ལེན་གྱི་བྱ་བས་དངོས་སུ་ཟིན་པའི་སེམས་བསྐྱེད་མེད་དེ། དེའི་
རྒྱུད་ལ་སྤྱོད་པ་ཉམས་ལེན་གྱི་བྱ་བ་དངོས་སུ་མེད་པའི་ཕྱིར། དེར་ཐལ། འཇུག་སྡོམ་
ཐོབ་ཁ་མའི་བྱང་སེམས་ཚོགས་ལམ་པའི་རྒྱུད་ལ་དེ་དངོས་སུ་མེད་པའི་ཕྱིར། དེར་ཐལ།
དེ་སྤྱོད་པ་ལ་དངོས་སུ་མི་སློབ་པའི་བྱང་སེམས་ཡིན་པའི་ཕྱིར་ཏེ། དེ་སྤྱོད་པ་དང་བྲལ་
བའི་སེམས་བསྐྱེད་རྒྱུད་ལྡན་གྱི་བྱང་སེམས་ཡིན་པའི་ཕྱིར། དེར་ཐལ། དེ་རྒྱུད་ལྡན་གྱི་
བྱང་སེམས་བྱང་སེམས་ཡོད་པའི་ཕྱིར། དེར་ཐལ། སྤྱོད་པ་དང་བྲལ་བའི་སེམས་
བསྐྱེད་ཡོད་པའི་ཕྱིར། དེར་ཐལ། སྤྱོད་པ་དང་བྲལ་བའི་སེམས་བསྐྱེད་གྱིས་ཉན་རང་
གི་ཡོན་ཏན་རྣམས་ཟིལ་གྱིས་གནོན་པར་གསུངས་པའི་ཕྱིར། གཞན་ཡང་། དེ་འདྲའི་
བྱང་སེམས་དེ་སྤྱོད་པ་ལ་དངོས་སུ་མི་སློབ་པའི་བྱང་སེམས་ཡིན་པར་ཐལ། སྤྱོད་པ་ལ་
སློབ་ཀྱང་དངོས་སུ་མི་སློབ་པའི་བྱང་སེམས་ཡིན་པའི་ཕྱིར་ཏེ། གོང་དུ་དྲངས་པའི་ལམ་
རིམ་ལས། སྤྱོད་པ་ལ་སློབ་ཀྱང་རུང་མི་སློབ་ཀྱང་རུང་ཞེས་སོགས་གསུངས་པའི་ཕྱིར།
སྤྱོད་པ་ལ་སློབ་ཀྱང་དངོས་སུ་མི་སློབ་པའི་བྱང་སེམས་གཞན་ཡང་ཡོད་དེ། ཐུན་མོང་
བའི་འགོག་པ་ལ་སྙོམས་པར་འཇུག་པའི་བྱང་སེམས་སོགས་དུ་མ་ཡོད་པའི་ཕྱིར། དེ་

སྤྱོད་པ་དང་བྲལ་ཡང་སྤྱོད་པ་ལ་མི་སློབ་པའི་སྐྱོན་དུ་མི་འགྱུར་ཏེ། དཔེར་ན། ཐེག་
ཆེན་ལམ་དུ་འཇུག་ཁ་མའི་ལམ་མ་ཞུགས་ཀྱི་གང་ཟག་དེ་སེམས་བསྐྱེད་དང་བྲལ་ཡང་
སེམས་བསྐྱེད་ལ་མི་སློབ་པའི་སྐྱོན་དུ་མི་འགྱུར་བ་བཞིན་ནོ།། ༈ སེམས་བསྐྱེད་
གཉིས་པའི་སྐབས་ཀྱི་དོགས་གཅོད། དེ་ཚུལ་ཕུན་ཚོགས་ཡོན་ཏན་དག་ལྡན་
ཕྱིར།། ཞེས་སོགས་ཀྱི་སྐབས་སུ་ས་འདིར་ཚུལ་ཁྲིམས་ཀྱི་ཕར་ཕྱིན་གྱི་ཉམས་ལེན་ཆེས་
ལྷག་པར་ཐོབ་པར་གསུངས་པས། འོ་ན། ཚུལ་ཁྲིམས་ཀྱི་ཕར་ཕྱིན་ཞེས་པའི་ཚུལ་
ཁྲིམས་དེ་གང་ལ་ངོས་འཛིན་པ་ཡིན་ཞེ་ན། དེའི་སྡོམ་པའི་ཚུལ་ཁྲིམས་དང་། དགེ་བ་
ཆོས་སྡུད་ཀྱིས་ཁྲིམས་དང་། སེམས་ཅན་དོན་བྱེད་ཀྱི་ཚུལ་ཁྲིམས་དང་གསུམ་ལས།
དང་པོ་ནི། གཞན་ལ་གནོད་པ་གཞི་དང་བཅས་པ་སྤོང་བའི་ཚུལ་ཁྲིམས་ལྟ་བུའོ།།
གཞན་ལ་གནོད་པ་བྱེད་པ་ནི་ལུས་ངག་གི་མི་དགེ་བ་བདུན་དང་། གནོད་པའི་གཞི་ནི་
ཡོད་ཀྱི་མི་དགེ་བ་གསུམ་ལ་བྱེད་དོ།། གཉིས་པ་ནི། ཕྱིན་དྲུག་ལ་སོགས་པའི་དགེ་བ་
རྣམས་རང་རྒྱུད་ལ་མ་སྐྱེས་པ་སྐྱེད་པར་བྱེད་ཅིང་སྐྱེས་ཟིན་མི་ཉམས་པར་གོང་ནས་གོང་
དུ་སྤེལ་བར་བྱེད་པའི་ཚུལ་ཁྲིམས་ལྟ་བུའོ།། གསུམ་པ་ནི། ཚུལ་ཁྲིམས་ཀྱི་སྒོ་ནས་སེམས་
ཅན་གྱི་དོན་ཕྱིན་ཅི་མ་ལོག་པར་སྒྲུབ་པའི་ཚུལ་ཁྲིམས་ལྟ་བུའོ།། བྱང་སེམས་ཀྱི་ཚུལ་
ཁྲིམས་ཀྱི་དབང་དུ་བྱས་ལ། ལམ་རིམ་མཆན་འགྲེལ་དུ། ཉེས་སྤྱོད་སྤོང་བར་ཁས་
བླངས་པའི་བྱང་སེམས་ཀྱི་ཚུལ་ཁྲིམས་དེ་བྱང་སེམས་ཀྱི་ཉེས་སྤྱོད་སྡོམ་པའི་ཚུལ་ཁྲིམས་ཀྱི་
མཚན་ཉིད། བྱང་སེམས་ཀྱིས་དགེ་བ་བྱེད་པར་ཁས་བླངས་པའི་བྱང་སེམས་ཀྱི་ཚུལ་
ཁྲིམས་དེ་བྱང་སེམས་ཀྱི་དགེ་བ་ཆོས་སྡུད་ཀྱི་ཚུལ་ཁྲིམས་ཀྱི་མཚན་ཉིད། སེམས་ཅན་གྱི་
དོན་བྱེད་པར་ཁས་བླངས་པའི་བྱང་སེམས་ཀྱི་ཚུལ་ཁྲིམས་དེ་བྱང་སེམས་ཀྱི་སེམས་ཅན་
དོན་བྱེད་ཀྱི་ཚུལ་ཁྲིམས་ཀྱི་མཚན་ཉིད་དུ་གསུངས་སོ།། ཚུལ་ཁྲིམས་གསུམ་གྱི་དང་པོ་དེ་
སྡོམ་པ་ཡིན་ཀྱང་། ཕྱི་མ་གཉིས་ནི་སྡོམ་པ་མ་ཡིན་ནོ།། ལམ་རིམ་སོགས་ལས། སྡོམ་
པའི་ངོ་བོ་སྤོང་སེམས་སུ་གསུངས་པ་ཡང་གྲུབ་མཐའ་འོག་མའི་ལུགས་ཡིན་གྱི་ལུགས་
འདིར་ལུས་ངག་གི་སྡོམ་པ་གཟུགས་ཅན་ཡིན་པའི་ཕྱིར། བྱང་སེམས་ཀྱི་ཚུལ་ཁྲིམས་
ཡིན་ན་བྱང་སེམས་ཀྱི་རྒྱུད་ཀྱིས་བསྡུས་པས་མ་ཁྱབ་སྟེ། སངས་འཕགས་ཀྱི་རྒྱུད་ལ་ཡང་

བྱང་སེམས་ཀྱི་ཚུལ་ཁྲིམས་ཡོད་པའི་ཕྱིར་ཏེ། དེའི་རྒྱུད་ལ་བྱང་སེམས་ཀྱི་སྡོམ་པ་ཡོད་
པར་ཕར་ཕྱིན་གྱི་མཐའ་དཔྱོད་ལས་གསུངས་པའི་ཕྱིར། བྱང་སེམས་ཀྱི་རྒྱུད་ཀྱི་སྡོམ་པ་
ཡིན་ན། བྱང་སེམས་ཀྱི་སྡོམ་པ་ཡིན་པས་མ་ཁྱབ་སྟེ། དགེ་སློང་བྱང་སེམས་ཀྱི་རྒྱུད་ཀྱི་
དགེ་སློང་གི་སྡོམ་པ་དེ་བྱང་སེམས་ཀྱི་སྡོམ་པ་མ་ཡིན་པའི་ཕྱིར། དེར་ཐལ། དེ་ཇི་སྲིད་
འཚོའི་བར་གྱི་སྡོམ་པ་ཡིན་པའི་ཕྱིར། ཁྱབ་སྟེ། བྱང་སེམས་ཀྱི་སྡོམ་པ་ཡིན་ན། ཇི་
སྲིད་འཚོའི་བར་གྱི་སྡོམ་པ་མ་ཡིན་དགོས་པའི་ཕྱིར། དེས་ན་བྱང་སེམས་ཀྱི་སྡོམ་པ་དང་
བྱང་སེམས་ཀྱི་རྒྱུད་ཀྱི་སྡོམ་པ་གཉིས་ལ་མུ་བཞི་བྱང་སེམས་ཀྱི་རྒྱུད་ཀྱི་སྡོམ་པ་དང་སོ་ཐར་
གྱི་སྡོམ་པ་གཉིས་ལ་ཡང་མུ་བཞི་ཡོད་དོ།། བྱང་སེམས་ཀྱི་རྒྱུད་ཀྱི་ཉེས་སྤྱོད་སྡོམ་པའི་
ཚུལ་ཁྲིམས་ཡིན་ན། སྤོང་སེམས་ཡིན་པས་མ་ཁྱབ་སྟེ། བྱང་སེམས་ཀྱི་རྒྱུད་ཀྱི་དགེ་སློང་
གི་སྡོམ་པ་དེ་སྤོང་སེམས་མ་ཡིན་པའི་ཕྱིར། དེར་ཐལ། དེ་གཟུགས་ཅན་ཡིན་པའི་ཕྱིར།
དེར་ཐལ། དེ་སོ་ཐར་གྱི་སྡོམ་པ་ཡིན་པའི་ཕྱིར། ཁྱབ་སྟེ། ལུགས་འདིར་སོ་ཐར་གྱི་
སྡོམ་པ་ལ་ལུས་ངག་གི་ལས་གཉིས་སུ་གྲངས་ངེས་ཤིང་། ལུས་ངག་གང་རུང་གི་ལས་ཡིན་
ན། གཟུགས་ཅན་ཡིན་དགོས་པའི་ཕྱིར། བྱང་སེམས་ཀྱི་རྒྱུད་ཀྱི་དགེ་བ་ཆོས་དུད་ཀྱི་
ཚུལ་ཁྲིམས་ཡིན་ན། སྤོང་སེམས་ཡིན་པས་མ་ཁྱབ་སྟེ། དེའི་རྒྱུད་ཀྱི་སྤྱོད་པ་ཕྱིན་དྲུག་ལ་
སློབ་འདོད་ཀྱི་སེམས་པ་དེ་སྤོང་སེམས་མ་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར།
བྱང་སེམས་ལ་ལུས་ངག་ཡིད་གསུམ་གྱི་སྡོམ་པ་ཡོད་ཀྱང་། ཉན་ཐོས་ལ་ཡིད་ཀྱི་སྡོམ་པ་
མེད་དེ། ཐེག་བསྡུས་ལས། ་བྱང་སེམས་རྣམས་ཀྱི་ཚུལ་ཁྲིམས་ནི་ལུས་དང་ངག་དང་
ཡིད་ཀྱིའོ།། ཉན་ཐོས་རྣམས་ཀྱི་ནི་ལུས་དང་ངག་གིའོ།། ཞེས་གསུངས་པའི་ཕྱིར།
ཡང་འཇིག་རྟེན་ལས་འདས་པའི་ཚུལ་ཁྲིམས་འཆལ་ན། ཚུལ་ཁྲིམས་འཆལ་བས་མ་ཁྱབ་
སྟེ། བྱང་སེམས་ཀྱི་རྒྱུད་ཀྱི་བདེན་འཛིན་གྱིས་བཅིངས་པའི་བྱང་སེམས་ཀྱི་སྡོམ་པ་དེ་
འཇིག་རྟེན་ལས་འདས་པའི་ཚུལ་ཁྲིམས་འཆལ་བའི་སྡོམ་པ་དང་སྡོམ་པ་རྣམ་དག་གཉིས་
ཀ་ཡིན་པའི་ཕྱིར། དེར་ཐལ། གལ་ཏེ་དེ་ནི་ཁྲིམས་དག་རང་བཞིན་ལྟ།། དེ་ཕྱིར་དེ་ནི་
ཚུལ་ཁྲིམས་དག་མི་འགྱུར།། ཞེས་གསུངས་པའི་ཕྱིར། དེ་འདྲའི་ཡིད་ཀྱི་སྡོམ་པ་དེ་
འཇིག་རྟེན་ལས་འདས་པའི་ཚུལ་ཁྲིམས་འཆལ་བའི་ཕར་ཕྱིན་ཡིན་ཀྱང་། འཇིག་རྟེན་
ལས་འདས་པའི་ཕར་ཕྱིན་མ་ཡིན་ཏེ། དེ་ཡིན་ན། སེམས་བསྐྱེད་བསྔོ་བ་སྟོང་ཉིད་

རྟོགས་པའི་ཤེས་རབ་གསུམ་གྱིས་ཟིན་པས་ཁྱབ་པའི་ཕྱིར། རྗེ་དྲུང་དབུ་མར། འཇིག་
རྟེན་ལས་འདས་པའི་ཚུལ་ཁྲིམས་ཡིན་ན། སེམས་བསྐྱེད་བསྔོ་བ་སྟོང་ཉིད་རྟོགས་པའི་
ཤེས་རབ་གསུམ་གྱིས་ཟིན་པས་ཁྱབ་པར་གསུངས་པ་ཡང་འཇིག་རྟེན་ལས་འདས་པའི་
ཚུལ་ཁྲིམས་ཀྱི་ཕར་ཕྱིན་ལ་དགོངས་སམ་སྙམ་སྟེ། དེ་ལྟར་མ་ཡིན་ན། ཉན་རང་གི་རྒྱུད་
ལ་འཇིག་རྟེན་ལས་འདས་པའི་ཚུལ་ཁྲིམས་ཀྱི་ཕར་ཕྱིན་ཡོད་པར་ཐལ་པའི་སྐྱོན་དུ་འགྱུར་
བའི་ཕྱིར། སྤྱི་དོན་དུ། བྱང་སེམས་སུ་གྱུར་པའི་སེམས་ཙམ་པ་དེ་ཚུལ་ཁྲིམས་ཆེས་
ཡོངས་སུ་མ་དག་པ་ཞེས་པའི་སྒྲས་བརྗོད་རུང་མ་ཡིན་པར་གསུངས་ཀྱང་། གཞི་གྲུབ་ན་
ཟླ་བའི་སྒྲས་བརྗོད་རུང་ཡིན་པས་ཁྱབ་པར་ཁས་ལེན་ཀྱང་ཡོད་པས་དཔྱད་དོ།། རྗེ་དྲུང་
དབུ་མར། བཞི་བརྒྱ་པའི་འགྲེལ་པ་ལས། བཀྲ་ཤིས་མ་གང་དུ་བཞུགས་པའི་ཁྱིམ་དུ་རྣ་
ནག་མ་ཡང་གདོན་མི་ཟ་བར་ཡོད་དོ།། ཞེས་པའི་སྐབས་ཀྱི་བཀྲ་ཤིས་མ་དང་རྣ་ནག་མ་
གཉིས་མིང་དེ་དང་ལྡན་པའི་གང་ཟག་གཉིས་ལ་དགོངས་པར་གསུངས་པ་དང་འཇུག་པ་
ལས། བཀྲ་ཤིས་མ་དང་རྣ་ནག་མ་གཉིས་ལྷན་ཅིག་ཏུ་མི་གནས་པར་གསུངས་པའི་བཀྲ་
ཤིས་མ་དང་རྣ་ནག་མ་གཉིས་ནི་བཀྲ་ཤིས་པའི་ཕུན་སུམ་ཚོགས་པ་དང་། བཀྲ་མི་ཤིས་
པའི་རྣ་ནག་མ་གཉིས་ལ་བྱེད་ཅེས་གསུངས་པས། འདི་གཉིས་གང་ཟག་གཅིག་གི་རྒྱུད་
ལ་ལྷན་ཅིག་ཏུ་མི་གནས་པའི་དོན་དུ་བཞག་ན་ཆོག་པ་འདྲ་ཡང་། བཀྲ་ཤིས་མའི་མིང་
ཅན་གྱི་གང་ཟག་གང་དུ་བཞུགས་པའི་ཁྱིམ་དེར་རྣ་ནག་མའི་མིང་ཅན་གྱི་གང་ཟག་ཞིག་
ངེས་པར་ཡོད་དགོས་ན། ཁྱིམ་གཅིག་ཏུ་བཀྲ་ཤིས་མ་ཞེས་པའི་མིང་ཅན་གྱི་གང་ཟག་
གཅིག་ཁོ་ན་གནས་པ་མི་སྲིད་པར་འགྱུར་ལ། བཞི་བརྒྱ་པའི་འགྲེལ་པའི་དེའི་དོན་ཀྱང་
ཡིན་སྙམ་ན། སྔོན་རྒྱ་གར་དུ་དེ་འདྲའི་མིང་ཅན་གྱི་གང་ཟག་གཉིས་བྱུང་བ་དེ་གཉིས་
སྐྱེས་ནས་ནམ་འཚོའི་བར་དུ་འགྲོ་འདུག་གི་བྱ་བ་བྲལ་མེད་དུ་བྱེད་པའི་གཏམ་རྒྱུད་ཞིག་
ཡོད་ཚོད་འདྲ་བས་དེའི་དབང་དུ་བྱས་སམ་སྙམ་མོ།། ༈ སེམས་བསྐྱེད་གསུམ་
པའི་སྐབས་ཀྱི་དོགས་གཅོད། ཤེས་བྱའི་བུད་ཤིང་མ་ལུས་བསྲེགས་པའི་མེའི།།
ཞེས་སོགས་ཀྱིས་ས་གསུམ་པར་མཉམ་གཞག་ཏུ་ཤེས་བྱའི་བུད་ཤིང་མ་ལུས་པ་བསྲེགས་
པའི་ཡེ་ཤེས་ཀྱི་སྣང་བ་ཁྱད་པར་ཅན་འབྱུང་བ་དང་། རྗེས་ཐོབ་ཏུ་འོད་ཀྱི་སྣང་བ་ཁྱད་

པར་ཅན་འབྱུང་པར་གསུངས་པའི་དོན་ཡོད་དེ། མཉམ་གཞག་ཏུ་ཤེས་སྒྲིབ་མ་ལུས་པ་
བསྲེགས་པའི་ཡེ་ཤེས་ཀྱི་མེ་འབྱུང་བའི་སྔ་ལྟས་སུ་ཡེ་ཤེས་དེའི་མེའི་འོད་འབྱུང་བ་དང་།།
དེའི་སྟོབས་ཀྱིས་རྗེས་ཐོབ་ཏུ་ཉི་མ་འཆར་ཁའི་སྔ་རོལ་གྱི་འོད་དམར་སེར་ཟངས་ཀྱི་འོད་
ལྟ་བུ་འབྱུང་བའི་དོན་ཡིན་ལ། ཤེས་སྒྲིབ་མ་ལུས་པར་བསྲེགས་པའི་དག་སའི་ཡེ་ཤེས་
ཞེས་པ་ཡང་། རང་གི་ངོ་སྐལ་གྱི་སྤང་བྱར་གྱུར་པའི་ཤེས་སྒྲིབ་མ་ལུས་པ་སྲེག་པར་བྱེད་
པའི་དག་སའི་ཡེ་ཤེས་ལ་བྱེད་དོ།། ཡང་ཡིག་ཆར། དམན་ལམ་སྔོན་དུ་མ་སོང་བའི་ས་
བདུན་པའི་སྐད་ཅིག་ཐ་མའི་བར་ཆད་མེད་ལམ་ལ་གནས་པའི་སེམས་དཔའ་དེས་བདེན་
འཛིན་གྱི་དངོས་གཉེན་བར་ཆད་མེད་ལམ་བསྒོམ་བྱའི་གཙོ་བོར་མི་བྱེད་ཀྱང་། བདེན་
འཛིན་གྱི་དངོས་གཉེན་དུ་གྱུར་པའི་ས་བདུན་པའི་བར་ཆད་མེད་ལམ་བསྒོམ་བྱའི་གཙོ་
བོར་བྱེད་པར་གསུངས་པས་དེ་བཞིན་དུ་དེས་བདེན་འཛིན་གྱི་དངོས་གཉེན་དུ་གྱུར་པའི་
ཐེག་ཆེན་གྱི་བར་ཆད་མེད་ལམ་བསྒོམ་བྱའི་གཙོ་བོར་བྱེད་དགོས་ཏེ། དེ་བསྒོམ་བྱའི་
གཙོ་བོར་བྱེད་པའི་གང་ཟག་ཡོད་དེ་འདྲའི་ཐེག་དམན་གྱི་གང་ཟག་མེད་པའི་ཕྱིར། དེ་
བཞིན་དུ་ས་འོག་མ་རྣམས་ལ་ཡང་རིགས་འགྲེའོ།། སྤྱི་དོན་དུ། དམན་ལམ་སྔོན་དུ་མ་
སོང་བའི་བྱང་སེམས་མཐོང་ལམ་པས་རང་གི་ངོ་སྐལ་གྱི་སྤང་བྱའི་གཙོ་བོར་གྱུར་བའི་
བདེན་འཛིན་སྤང་བྱའི་གཙོ་བོར་བྱེད་ཀྱང་། དེས་བདེན་འཛིན་སྤང་བྱའི་གཙོ་བོར་མི་
བྱེད་པར་གསུངས་ཀྱང་། བདེ་ཉིའི་དབུ་མ་དང༌། རྗེ་དྲུང་དབུ་མར། དམན་ལམ་
སྔོན་དུ་མ་སོང་བའི་ཐེག་ཆེན་མཐོང་ལམ་བར་ཆེད་མེད་ལམ་གྱི་ངོ་སྐལ་གྱི་སྤང་བྱའི་གཙོ་
བོར་གྱུར་པའི་བདེན་འཛིན་ཡོད་ཀྱང་། དེས་དེ་སྤང་བྱའི་གཙོ་བོར་མི་བྱེད་པ་དང་།
དེས་བདེན་འཛིན་སྤུང་བྱའི་གཙོ་བོར་མི་བྱེད་ཅིང་། དེའི་སྤང་བྱའི་གཙོ་བོར་གྱུར་པའི་
བདེན་འཛིན་མེད་ཅེས་གསུངས་པ་འཛིན་མཚམས་བདེ་བར་སྣང་ཏེ། དེའི་ངོ་སྐལ་གྱི་
སྤང་བྱའི་གཙོ་བོ་ཡིན་ན། དེའི་སྤང་བྱའི་གཙོ་བོ་ཡིན་མི་དགོས་པའི་ཕྱིར། དེ་ཡིན་ན་
ཐེག་དམན་གྱི་སྤང་བྱའི་གཙོ་བོ་ཡིན་དགོས་པའི་ཕྱིར། བྱང་རྩེའི་དབུ་མར། དེའི་སྤང་
བྱའི་གཙོ་བོར་གྱུར་པའི་ཉོན་སྒྲིབ་མེད་པ་དང་། དེས་རང་གི་ངོ་སྐལ་གྱི་སྤང་བྱའི་གཙོ་
བོར་གྱུར་པའི་བདེན་འཛིན་སྤང་བྱའི་གཙོ་བོར་མི་བྱེད་པར་གསུངས་སོ།། དེས་རང་གི་
ངོ་སྐལ་གྱི་སྤང་བྱའི་གཙོ་བོར་གྱུར་པའི་བདེན་འཛིན་སྤང་བྱའི་གཙོ་བོར་བྱེད་ན་ནི་རང་

ཡུལ་བདེན་གྲུབ་ཏུ་འཛིན་པའི་བདེན་འཛིན་ཀུན་བཏགས་སྤང་པའི་གཙོ་བོར་བྱེད་པ་
ལས་མ་འདས་ཤིང་། དེ་ལྟར་ན་རྟག་གཅིག་རང་དབང་ཅན་དུ་འཛིན་པའི་རྟོག་པའང་
སྤང་བྱའི་གཙོ་བོར་བྱེད་དགོས། དེ་བྱེད་ནས་དང་པོའི་སྒོམ་ལམ་བར་ཆད་མེད་ལམ་
གྱིས་བདེན་འཛིན་ཆེན་པོའི་ཆེན་པོ་སྤང་བྱའི་གཙོ་བོར་བྱེད་པ་ནས་ས་བདུན་པའི་ཐ་
མའི་བར་ཆད་མེད་ལམ་གྱིས་བདེན་འཛིན་ཆུང་ངུའི་ཆུང་ངུ་སྤང་བྱའི་གཙོ་བོར་བྱེད་
དགོས་པས་བདེན་འཛིན་སྐོར་དགུ་བོ་རེ་རེ་ནས་སྤང་བྱའི་གཙོ་བོར་བྱེད་པའི་བྱང་
འཕགས་འཇོག་དགོས་པར་འགྱུར་ལ། དེ་ལྟར་ན་བདེན་འཛིན་སྐོར་དགུ་རེ་རེ་ནས་
སྤང་བྱའི་གཙོ་བོར་བྱེད་པའི་བྱང་འཕགས་ཡོད་ཀྱང་། བདེན་འཛིན་སྤང་བྱའི་གཙོ་
བོར་བྱེད་པའི་བྱང་འཕགས་མེད་ཅེས་སྨྲ་དགོས་པར་འགྱུར་རོ།། རྗེ་དྲུང་དབུ་མ་ལྟར་ན།།
བར་ཆད་མེད་ལམ་འདིས་རང་གི་ངོ་སྐལ་གྱི་སྤང་བྱའི་གཙོ་བོར་གྱུར་པའི་བདེན་འཛིན་
དེ་རང་གི་ངོ་སྐལ་གྱི་སྤང་བྱའི་གཙོ་བོར་བྱེད་པ་ནི་ཁས་ལེན་དགོས་སོ།། སྤྱི་དོན་པར་
རྙིང་དུ་ཁ་ཅིག་གིས་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ས་དང་པོའི་
བར་ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་པའི་སྒྲིབ་པ་ཡོད་པའི་སྒྲུབ་བྱེད་དུ་དེར་
གྱུར་པའི་སྙོམས་འཇུག་གི་སྒྲིབ་པ་ཡོད་པའི་ཕྱིར་ཏེ། རྗེས་ཐོབ་དུ་ཡོན་ཏན་བརྒྱ་ཕྲག་
བཅུ་གཉིས་ཐོབ་པ་ལ་གེགས་བྱེད་ཀྱི་སྒྲིབ་པ་དེ་དེའི་ངོ་སྐལ་གྱི་སྤང་བྱར་གྱུར་པའི་སྒྲིབ་པ་
ཡིན་པའི་ཕྱིར། ཞེས་བྱས་པ་ལ། ཤེས་བྱ་ཆོས་ཅན། ཉན་ཐོས་དགྲ་བཅོམ་པའི་རྟོགས་
པ་སྔོན་དུ་སོང་བའི་ས་དང་པོའི་བར་ཆད་མེད་ལམ་མེད་པར་ཐལ་ཞེས་འཁོད་པ་དེ་ཡི་གེ་
ཆད་བར་མངོན་ཏེ། རྗེ་དྲུང་དབུ་མར་དེ་འདྲའི་ས་དང་པོའི་སྒོམ་ལམ་བར་ཆད་མེད་
ལམ་ཞེས་འཁོད་འདུག་པས་དེ་ཉིད་འཐད་པར་སེམས་སོ།། འོ་ན། ཡོན་ཏན་བརྒྱ་བཅུ་
གཉིས་པོ་ཐོབ་ལ་གེགས་བྱེད་ཀྱི་སྒྲིབ་པ་དེ་བར་ཆད་མེད་ལམ་ཇི་འདྲ་ཞིག་གི་ངོ་སྐལ་གྱི་
སྤང་བྱ་ཡིན་ཞེ་ན། དེ་ས་དང་པོའི་མཐོང་ལམ་བར་ཆད་མེད་ལམ་གྱི་ངོ་སྐལ་གྱི་སྤང་བྱ་
མ་ཡིན་ཏེ། ས་དང་པོའི་རྣམ་གྲོལ་ལམ་གྱིས་དེ་མ་སྤངས་ཕྱིར། དེ་ས་དང་པོའི་སྒོམ་
ལམ་བར་ཆད་མེད་ལམ་གྱི་ངོ་སྐལ་གྱི་སྤང་བྱ་མ་ཡིན་ཏེ། ས་དང་པོའི་རྗེས་ཐོབ་ཡེ་ཤེས་
ལ་གནས་པའི་སེམས་དཔའ་དེས་ཡོན་ཏན་བརྒྱ་ཕྲག་བཅུ་གཉིས་ཐོབ་ཟིན་པའི་ཕྱིར།
དེས་ན་དེ་ས་གང་གིའང་ངོ་སྐལ་གྱི་སྤང་བྱ་མ་ཡིན་ཏེ། དེ་སྤང་བྱ་མ་ཡིན་པའི་ཕྱིར་ཏེ།

ཁྱོད་སྤངས་པའི་གང་ཟག་ཡོད་ན། ཁྱོད་སྤང་བྱ་ཡིན་མི་དགོས་པའི་ཕྱིར། འོ་ན། དེ་
སྤོང་ཚུལ་ཇི་ལྟར་ཡིན་ཞེ་ན། དེ་ས་དང་པོའི་མཐོང་ལམ་བར་ཆད་མེད་ལམ་བསྒོམ་
སྟོབས་ཀྱིས་སྤོང་བ་ཡིན་ཏེ། ས་དང་པོའི་མཐོང་ལམ་བར་ཆད་མེད་ལམ་དེ་དེའི་དངོས་
གཉེན་མ་ཡིན་ཀྱང་། དེ་སྤོང་བྱེད་ཀྱི་ཐབས་སུ་བཞག་པ་ལ་འགལ་བ་མེད་པའི་ཕྱིར།
དཔེར་ན། ཐེག་ཆེན་གྱི་སྦྱོར་ལམ་ཆོས་མཆོག་དེ། སྦྱིན་པའི་ཕར་ཕྱིན་གྱི་ཉམས་ལེན་
ཆེས་ལྷག་པར་ཐོབ་པས་གེགས་བྱེད་ཀྱི་སྒྲིབ་པའི་དངོས་གཉེན་མ་ཡིན་ཀྱང་། དེ་སྤོང་
བྱེད་ཀྱི་ཐབས་སུ་འཇོག་དགོས་པ་བཞིན་ནོ།། དེ་བཞིན་དུ་རྗེས་ཐོབ་ཏུ་ཡོན་ཏན་སྟོང་
ཕྲག་བཅུ་གཉིས་ཐོབ་པ་ལ་གེགས་བྱེད་ཀྱི་སྒྲིབ་པ་དེ་ཡང་ས་གཉིས་པའི་བར་ཆད་མེད་
ལམ་སྒོམ་སྟོབས་ཀྱིས་སྤོང་བས་དེ་ས་གོང་མ་རྣམས་ལའང་རིགས་འགྲེའོ།། ཁྱད་པར་དུ་
ས་བདུན་དང་བརྒྱད་པ་གཉིས་ལ་བར་ཆད་མེད་ལམ་གཉིས་རེ་འཇོག་དགོས་པས་རང་
རང་གི་བར་ཆད་མེད་ལམ་སྐད་ཅིག་དང་པོ་དེ་སོ་སོའི་ཡོན་ཏན་གྱི་གྲངས་ཇི་སྙེད་ཡོད་པ་
ཐོབ་པ་གེགས་བྱེད་ཀྱི་སྒྲིབ་པ་སྤོང་བའི་ཐབས་སུ་བཞག་དགོས་པ་འདྲའོ།། མདོར་ན།
ལམ་དེའི་སྤང་བྱ་ཡིན་ན། ལམ་དེའི་ངོ་སྐལ་གྱི་སྤང་བྱ་ཡིན་མི་དགོས་ཏེ། ཤཱཀ་ལན་
ལས། དེ་ལྟར་ན་ཡང་དགྲ་བཅོམ་ཐེག་པ་ཆེན་པོར་ཞུགས་པའི་ས་བདུན་པ་མན་ཆད་དུ་
སྤང་གཉེན་གྱི་རྣམ་གཞག་མེད་པར་ཐལ་པའི་སྐྱོན་མེད་དེ། ཞེས་པ་ནས། དེ་འདྲའི་
མཉམ་བཞག་ལ་བར་ཆད་མེད་ལམ་དང་རྣམ་གྲོལ་ལམ་གྱི་ཐ་སྙད་མི་བྱེད་དེ། ཉན་ཐོས་
དགྲ་བཅོམ་ཐེག་ཆེན་ལམ་དུ་ཞུགས་པའི་ས་བདུན་པ་མན་ཆད་དུ་ངོ་སྐལ་གྱི་སྤངས་བྱ་
གང་ཡང་སྤོང་རྒྱུ་མེད་པའི་ཕྱིར། དཔེར་ན། ཉན་ཐོས་དགྲ་བཅོམ་ཐེག་ཆེན་ལམ་དུ་
ཞུགས་པའི་ཚོགས་སྦྱོར་གཉིས་ཀྱི་གནས་སྐབས་སུ་ངོ་སྐལ་གྱི་སྒྲིབ་པའི་ས་བོན་སྤོང་རྒྱུ་
མེད་ཀྱང་། སྤང་གཉེན་གྱི་རྣམ་གཞག་ཁས་ལེན་པ་བཞིན་ནོ།། ཞེས་དང་། ཁ་ཅིག
དམན་ལམ་སྔོན་དུ་སོང་བའི་ས་དང་པོའི་བར་ཆད་མེད་ལམ་དེས་རྗེས་ཐོབ་ཏུ་ཡོན་ཏན་
བརྒྱ་ཕྲག་བཅུ་གཉིས་འབྱུང་པ་ལ་གེགས་བྱེད་ཀྱི་སྒྲིབ་པའི་གཉེན་པོ་བྱེད་པའི་ངོ་སྐལ་གྱི་
སྒྲིབ་པའི་གཉེན་པོ་གསུངས་པ་དང་། ཞེས་པ་ནས། མི་འདྲ་བ་དུ་མ་བྱུང་ཡང་དཔལ་
མགོན་ཀླུ་སྒྲུབ་ཡབ་སྲས་ཀྱི་བཞེད་པ་ནི་རྗེ་ཙོང་ཁ་པས་གསུངས་པ་འདི་ཁོ་ན་ཡིན་པས་
འདི་ལས་གཞན་དུ་དོགས་པར་མི་བྱའོ། ཞེས་གསུངས་པའི་ཕྱིར། ཡོན་ཏན་བརྒྱ་ཕྲག་

བཅུ་གཉིས་སོགས་ཐོབ་པ་ལ་གེགས་བྱེད་ཀྱི་སྒྲིབ་པ་དེ་དག་སྒྲིབ་པ་མ་ཡིན་ཀྱང་། སྙོམས་
འཇུག་གི་སྒྲིབ་པར་འདོད་དགོས་ཏེ། སྤྱི་དོན་དུ། ཁ་ཅིག་གིས། ཉན་ཐོས་དགྲ་བཅོམ་
པའི་རྟོགས་པ་སྔོན་དུ་སོང་བའི་ཐེག་ཆེན་མཐོང་ལམ་བར་ཆད་མེད་ལམ་གྱི་ངོ་སྐལ་གྱི་
སྤང་བྱར་གྱུར་པའི་སྒྲིབ་པ་ཡོད་པའི་སྒྲུབ་བྱེད་དུ། དེར་གྱུར་པའི་སྙོམས་འཇུག་གི་སྒྲིབ་
པ་ཡོད་པའི་ཕྱིར་ཏེ། རྗེས་ཐོབ་ཏུ་ཡོན་ཏན་བརྒྱ་ཕྲག་བཅུ་གཉིས་ཐོབ་པ་ལ་གེགས་བྱེད་
ཀྱི་སྒྲིབ་པ་དེ་དེའི་ངོ་སྐལ་གྱི་སྤང་བྱར་གྱུར་པའི་སྒྲིབ་པ་ཡིན་པའི་ཕྱིར། ཞེས་བཀོད་པ་
ལ། གཞན་ཡང་། སྙོམས་འཇུག་གི་སྒྲིབ་པ་ཡིན་ན། སྒྲིབ་པ་ཡིན་དགོས་པར་ཐལ།
དམ་བཅའ་འཐད་པའི་ཕྱིར། ཞེས་དང༌། བྱང་རྩེའི་དབུ་མར། ཁ་ཅིག་གི་འདོད་པ་
འགོག་པའི་ཚེ། སྙོམས་འཇུག་གི་སྒྲིབ་པ་ཡིན་ན་སྒྲིབ་པ་ཡིན་དགོས་པར་ཐལ། ཉན་
ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་མཐོང་ལམ་བར་ཆད་མེད་
ལམ་གྱི་ངོ་སྐལ་གྱི་སྤང་བྱར་གྱུར་པའི་རྗེས་ཐོབ་ཏུ་ཡོན་ཏན་བརྒྱ་ཕྲག་བཅུ་གཉིས་ཐོབ་པ་
ལ་གེགས་བྱེད་ཀྱི་སྒྲིབ་པ་ཡོད་པའི་རྒྱུ་མཚན་དེའི་ངོ་སྐལ་གྱི་སྤང་བྱར་གྱུར་པའི་སྒྲིབ་པ་
ཡོད་པར་འཇོག་རིགས་པའི་ཕྱིར། ཞེས་དང་། དེའི་ངོ་སྐལ་གྱི་སྤང་བྱར་གྱུར་པའི་
སྙོམས་འཇུག་གི་སྒྲིབ་པ་མེད་པར་ཐལ། རྗེས་ཐོབ་ཏུ་ཡོན་ཏན་བརྒྱ་ཕྲག་བཅུ་གཉིས་
ཐོབ་པ་ལ་གེགས་བྱེད་ཀྱི་སྒྲིབ་པ་དེ་ཡང་དེ་མ་ཡིན། རྗེས་ཐོབ་ཏུ་ཡོན་ཏན་སྟོང་ཕྲག་
བཅུ་གཉིས་ཐོབ་པ་ལ་གེགས་བྱེད་ཀྱི་སྒྲིབ་པ་དེ་ཡང་དེ་མ་ཡིན་པའི་ཕྱིར། ཞེས་སོགས་ཀྱི་
སྒྲུབ་བྱེད་འཕངས་ལུགས་ཀྱིས་དེ་སྙོམས་འཇུག་གི་སྒྲིབ་པ་ཡིན་པར་རྟོགས་ནུས་པའི་ཕྱིར།
སྤྱི་དོན་ལས། དམན་ལམ་སྔོན་དུ་མ་སོང་པའི་བྱང་སེམས་ས་བརྒྱད་པ་བ་ཐར་པ་ཐོབ་པ་
ལ་གེགས་བྱེད་ཀྱི་སྒྲིབ་པ་མ་སྤངས་པ་ལྟར་གསུངས་པ་ནི། བསྡོམས་རྟགས་ལ་ཁྱབ་མེད་
ཀྱི་ལན་དུ་སོང་སྟེ། རྗེ་དྲུང་དབུ་མ་དང༌། བདེ་ཉིའི་དབུ་མ། བྱང་རྩེའི་ཡིག་ཆ་སོགས་
ལས། དེས་དེ་སྤངས་པར་གསུངས་པའི་ཕྱིར་དང་། སྤྱི་དོན་རང་ལས་ཀྱང་། དེ་ཆོས་
ཅན། ཉན་ཐོས་ཀྱི་ཐར་པ་ཐོབ་པར་ཐལ། ཉན་ཐོས་ཀྱི་ཐར་པ་ཐོབ་པ་ལ་གེགས་བྱེད་
ཀྱི་སྒྲིབ་པ་སྤངས་པའི་ཕྱིར། ཁྱབ་པ་ཁས། ཞེས་པའི་ཁྱབ་བ་འགྲིག་འཕངས་པས་ཀྱང་།
དེས་ཐར་པ་ཐོབ་པ་ལ་གེགས་བྱེད་ཀྱི་སྒྲིབ་པ་སྤང་པར་རྟོགས་ནུས་པའི་ཕྱིར། ཡང་རང་
རེའི་ཡིག་ཆ་ཐམས་ཅད་དུ་ཐེག་ཆེན་མཐོང་ལམ་རྣམ་གྲོལ་ལམ་དེ་ཆགས་ཐོགས་དམན་

གསུམ་གྱི་སྒྲིབ་པ་ཅི་རིགས་པ་ལས་གྲོལ་བ་མ་ཡིན་ཞེས་གསུངས་པ་ལ། གལ་ཏེ་དེ་དེ་ཅི་
རིགས་ལས་གྲོལ་བ་ཡིན་པར་ཐལ། དེ་ཆགས་སྒྲིབ་ཅི་རིགས་ལས་གྲོལ་པ་ཡིན་པའི་ཕྱིར།
དེར་ཐལ། དེ་རང་དང་མཉམ་གཞག་ཐུན་ཅིག་པའི་བར་ཆད་མེད་ལམ་གྱི་ངོ་སྐལ་གྱི་
སྤང་བྱར་གྱུར་པའི་ཆགས་སྒྲིབ་ལས་གྲོལ་བའི་ཕྱིར་ན་རྩ་བར་མ་ཁྱབ་སྟེ། ཆགས་སྒྲིབ་ཅི་
རིགས་ལས་གྲོལ་ན། ཆགས་ཐོགས་དམན་གསུམ་གྱི་སྒྲིབ་པ་ཅི་རིགས་ལས་གྲོལ་མི་
དགོས་པའི་ཕྱིར། དེར་ཐལ། ཆགས་ཐོག་དམན་གསུམ་གྱི་སྒྲིབ་པ་ཅི་རིགས་ལས་གྲོལ་
པ་ལ་ཆགས་སྒྲིབ་རིལ་བོའམ། ཐོགས་སྒྲིབ་རིལ་བུའམ། དམན་སྒྲིབ་རིལ་བོ་གང་ཡང་
རུང་བ་ཞིག་ལས་གྲོལ་དགོས་པའི་ཕྱིར། དེའི་ཕྱིར། དགྲ་བཅོམ་རྟོགས་པ་སྔོན་སོང་གི་
ཐེག་ཆེན་གྱི་མཐོང་ལམ་དེ་ཆགས་སྒྲིབ་རིལ་བུ་ལས་གྲོལ་ཞིང་། ས་བརྒྱད་པའི་རྣམ་གྲོལ་
ལམ་དེ་ཆགས་སྒྲིབ་རིལ་བོ་དང༌། དམན་སྒྲིབ་རིལ་བོ་ལས་གྲོལ་བས་དེ་གཉིས་ཆགས་
ཐོག་དམན་གསུམ་གྱི་སྒྲིབ་པ་ཅི་རིགས་ལས་གྲོལ་བར་འདོད་དགོས་ལ། ས་བརྒྱད་པའི་
དཀྱིལ་སྨད་ཀྱི་རྣམ་གྲོལ་ལམ་དེ་ཐོགས་སྒྲིབ་ཅི་རིགས་པ་ལས་གྲོལ་བ་ཡིན་ཀྱང་། ཐོག་
སྒྲིབ་ལས་གྲོལ་པ་མ་ཡིན་ཏེ། དེ་ལས་གྲོལ་བ་ལ་ཤེས་སྒྲིབ་ལས་གྲོལ་དགོས་པའི་ཕྱིར་ཏེ།
ཐོགས་སྒྲིབ་དེ་ཤེས་སྒྲིབ་ཡིན་པའི་ཕྱིར། དེས་ན་དམན་ལམ་སྔོན་དུ་མ་སོང་བའི་ས་
བདུན་པ་མན་ཆད་ལ་གནས་པའི་བྱང་སེམས་རྣམས་ཆགས་སྒྲིབ་ཅི་རིགས་ལས་གྲོལ་བའི་
ཡོན་ཏན་དང་ལྡན་ཡང། ཆགས་ཐོགས་དམན་གསུམ་གྱི་སྒྲིབ་པ་ཅི་རིགས་ལས་གྲོལ་
པའི་ཡོན་ཏན་དང་མི་ལྡན་པའི་ཕྱིར། གྲོལ་པའི་ཡོན་ཏན་གསུམ་པོ་གང་དང་ཡང་ལྡན་
པ་མ་ཡིན་ནོ།། བདེ་ཉིའི་དབུ་མར། ཐེག་ཆེན་གྱི་མཐོང་ལམ་རྣམ་གྲོལ་ལམ་ལ་གནས་
པའི་སེམས་དཔའ་དེ་གྲོལ་བའི་ཡོན་ཏན་དང་མི་ལྡན་པར་གསུངས་པ་ནི། དེ་གསུམ་ཅི་
རིགས་ལས་གྲོལ་བའི་ཡོན་ཏན་དང་མི་ལྡན་པའི་དོན་ཡིན་གྱི། སྤྱི་གྲོལ་བའི་ཡོན་
ཏནདང་མི་ལྡན་པའི་དོན་མ་ཡིན་ནོ། ཤཱཀ་ལན་དང་། རྒྱུད་བླ་མར། ཐེག་ཆེན་གྱི་
དགེ་འདུན་དཀོན་མཆོག་ལ་ཡོན་ཏན་བརྒྱད་ལྡན་གཅིག་བཤད་མོད་ཀྱང་། ཐེག་ཆེན་
གྱི་དགེ་འདུན་དཀོན་མཆོག་གང་ཡིན་ལ་ཡོན་ཏན་བརྒྱད་དགོས་པ་ནི་མ་ཡིན་ཏེ། ས་
བདུན་པ་མན་ཆད་གྱི་དགེ་འདུན་དཀོན་མཆོག་ལ་གྲོལ་བའི་ཡོན་ཏན་གསུམ་མ་ཚང་བའི་
ཕྱིར་ཏེ། དེ་ཐོགས་པའི་སྒྲིབ་པ་ལས་གྲོལ་བའི་ཡོན་ཏན་དང་མི་ལྡན་པའི་ཕྱིར། དེས་ན་

གཞུང་འདི་ནི་ས་བརྒྱད་པ་ཡན་ཆད་ཀྱི་དགེ་འདུན་དཀོན་མཆོག་གི་ཡོན་ཏན་འཆད་པའི་
དབང་དུ་བྱས་པ་ཡིན་ཏེ། བློ་ལྡན་ཕྱིར་མི་ལྡོག་པའི་ཚོགས།། བླ་མེད་ཡོན་ཏན་དང་
ལྡན་ཉིད།། ཅེས་དང་། དོན་བསྡུར་ཡང་། འཕགས་པ་ཕྱིར་མི་ལྡོག་པ་ནི།། ལུས་ཅན་
ཀུན་གྱི་སྐྱབས་ཡིན་ནོ།། ཞེས་ཕྱིར་མི་ལྡོག་པའི་ས་བརྒྱད་པ་ཐོབ་ནས་གྲོལ་བའི་ཡོན་ཏན་
གསུམ་ག་ཐོབ་པར་བཤད་པའི་ཕྱིར། ཞེས་གསུངས་སོ།། འོ་ན། ས་བརྒྱད་པ་ཐོབ་
ནས་གྲོལ་བའི་ཡོན་ཏན་གསུམ་འཐོབ་པ་མི་འཐད་པར་ཐལ། ས་བརྒྱད་པ་བ་ལ་གྲོལ་
བའི་ཡོན་ཏན་གསུམ་མ་ཚང་བའི་ཕྱིར་ཏེ། དེས་ཐོགས་སྒྲིབ་ལས་གྲོལ་པའི་ཡོན་ཏན་
དང་མི་ལྡན་པའི་ཕྱིར། ཁྱབ་སྟེ། ཤཱཀ་ལན་ལས། ས་བདུན་པ་མན་ཆད་ཀྱི་དགེ་
འདུན་དཀོན་མཆོག་ལ་གྲོལ་བའི་ཡོན་ཏན་གསུམ་མ་ཚང་པའི་སྒྲུབ་བྱེད་དུ་དེ་ཐོགས་སྒྲིབ་
ལས་གྲོལ་བའི་ཡོན་ཏན་དང་མི་ལྡན་པ་བཀོད་འདུག་པའི་ཕྱིར་ཟེར་ན། དེ་ལྟར་བཀོད་
པ་ནི་དེ་སྒྲ་སྦྱར་བས་ཆོས་ཅན་ལ་དགོངས་པའམ། ཡང་ན་ཐོགས་སྒྲིབ་ཅི་རིགས་ལས་
གྲོལ་བའི་ཡོན་ཏན་དང་མི་ལྡན་པའི་ཕྱིར། ཞེས་པའི་དོན་ཡིན་པར་སེམས་སོ།། དེ་ལྟར་
མ་ཡིན་པར་གཞུང་ཆེན་མོའི་སྤམ་བཤད་ལྟར་ཁས་ལེན་དགོས་ན། ཤེས་སྒྲིབ་དེ་ཡང་
དག་པ་ས་གསུམ་གྱི་གནས་སྐབས་སུ་སྤོང་བར་ཐལ། ཊཱིཀ་ཆེན་ལས། ཤེས་སྒྲིབ་ནི་དག་
པ་ས་གསུམ་གྱི་སྐབས་སུ་སྤོང་ངོ་། དེའི་ཐད་ཀྱི་ཡིག་ཆ་འགའ་ཞིག་ལས་ཀྱང་། ཤེས་
སྒྲིབ་འདི་དག་པ་ས་གསུམ་གྱི་གནས་སྐབས་སུ་སྤོང་ངོ་ཞེས་གསུངས་པའི་ཕྱིར། འདོད་
ན། དེ་སངས་མ་རྒྱས་པའི་གནས་སྐབས་སུ་སྤོང་བར་ཐལ། འདོད་པའི་ཕྱིར། འདོད་
ན། དེ་སངས་མ་རྒྱས་གོང་དུ་སྤོང་བར་ཐལ་ལོ།། འདོད་ན། དེ་ཤེས་སྒྲིབ་མ་སྤངས་
གོང་དུ་སྤོང་བར་ཐལ་ལོ། ཞེས་སོགས་དང༌། དམན་ལམ་སྔོན་དུ་མ་སོང་བའི་བྱང་
སེམས་དང་ཉན་རང་སློབ་པ་རྣམས་ཀྱིས་ཀྱང་། རིམ་པ་བཞིན་དུ་ཉོན་སྒྲིབ་དེ་མ་དག་ས་
བདུན་དང་ཉན་ཐོས་སློབ་པའི་གནས་སྐབས་སུ་སྤོང་བར་འདོད་དགོས་པ་སོགས་ཀྱི་
གནོད་བྱེད་མང་དུ་འཇུག་གོ རང་ལུགས་དེའི་དོན་ནི། ཤེས་སྒྲིབ་དེ་དག་པ་ས་གསུམ་
གྱི་གནས་སྐབས་སུ་དངོས་གཉེན་རྣམས་ཀྱིས་རིམ་བཞིན་སྤོང་ཞེས་པའམ། ཡང་ན་སྤྱི་
དོན་ལྟར་དག་པ་ས་གསུམ་གྱིས་སྤང་ཞེས་པའི་དོན་ཡིན་ནོ།། ཡང་སྤྱི་དོན་ལས། གང་
ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་རྟོགས་པ་ཀུན་བཏགས་དང་། གང་ཟག་

གི་བདག་འཛིན་ཀུན་བཏགས་གཉིས་ལ་སློང་དཀའ་སླའི་ཁྱད་པར་མེད་ན། གང་ཟག་
རང་སྐྱ་ཐུབ་པའི་རྫས་ཡོད་ཀྱིས་སྟོང་བ་དང་གང་ཟག་གི་བདག་མེད་གཉིས་ལ་རྟོགས་
དཀའ་སླའི་ཁྱད་པར་མེད་དགོས་པར་གསུངས་པ་དང་། བདེ་ཉིའི་དབུ་མར། གང་
ཟག་རྟག་གཅིག་རང་དབང་ཅན་དུ་འཛིན་པའི་རྟོག་པ་དང་། དེ་རང་སྐྱ་ཐུབ་པའི་རྫས་
ཡོད་དུ་འཛིན་པའི་རྟོག་པ་ཀུན་བཏགས་གཉིས་ལ་སྤོང་དཀའ་སླའི་ཁྱད་པར་མེད་ན།
གང་ཟག་རྟག་གཅིག་རང་དབང་ཅན་གྱི་བདག་གིས་སྟོང་པ་དང་གང་ཟག་རང་སྐྱ་ཐུབ་
པའི་རྫས་ཡོད་ཀྱིས་སྟོང་པ་གཉིས་ལ་རྟོགས་དཀའ་སླའི་ཁྱད་པར་མེད་དགོས་པར་
གསུངས་པ་དང་། བྱང་རྩེའི་དབུ་མར། གང་ཟག་རྟག་གཅིག་རང་དབང་ཅན་དུ་
འཛིན་པའི་རྟོག་པ་དང་། གང་ཟག་བདེན་པར་འཛིན་པའི་བདེན་འཛིན་ཀུན་བཏགས་
གཉིས་ལ་སྤོང་དཀའ་སླའི་ཁྱད་པར་མེད་ན། དེ་གཉིས་ཀྱི་ཞེན་ཡུལ་མེད་པ་གཉིས་ལ་
རྟོགས་དཀའ་སླའི་ཁྱད་པར་མེད་དགོས་པར་གསུངས། དེ་ལ་ཁ་ཅིག རྟོག་པ་ལོག་
ཤེས་ཐ་དད་པ་གཉིས་ལ་སྤོང་དཀའ་སླའི་ཁྱད་པར་ཡོད་མེད་དེ་རྟོག་པ་གཉིས་ཀྱི་ཞེན་
ཡུལ་མེད་པ་གཉིས་ལ་རྟོགས་དཀའ་སླའི་ཁྱད་པར་ཡོད་མེད་ཀྱིས་འཇོག་དགོས་པ་ཡིན་
པས། དེ་ལྟར་ན། གང་ཟག་བདེན་པར་འཛིན་པའི་བདེན་འཛིན་ཀུན་བཏགས་དང་།
དེ་འདྲའི་བདེན་འཛིན་ལྷན་སྐྱེས་གཉིས་ལ་སྤོང་དཀའ་སླའི་ཁྱད་པར་མེད་པར་ཐལ།
དེ་གཉིས་ཀྱི་ཞེན་ཡུལ་མེད་པ་གཉིས་ལ་རྟོགས་དཀའ་སླའི་ཁྱད་པར་མེད་པའི་ཕྱིར། དེ་
བཞིན་དུ་བདེན་འཛིན་སྐོར་དགུ་ལ་སྤོང་དཀའ་སླའི་ཁྱད་པར་མེད་པར་ཐལ། དེ་དག་
གི་ཞེན་ཡུལ་མེད་པ་ལ་རྟོགས་དཀའ་སླའི་ཁྱད་པར་མེད་པའི་ཕྱིར། དེ་བཞིན་དུ་གང་
ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ཀུན་བཏགས་དང༌། དེ་འདྲའི་
རྟོག་པ་ལྷན་སྐྱེས་གཉིས་ལ་སྤོང་དཀའ་སླའི་ཁྱད་པར་མེད་པར་ཐལ། དེ་གཉིས་ཀྱི་ཞེན་
ཡུལ་མེད་པ་གཉིས་ལ་རྟོགས་དཀའ་སླའི་ཁྱད་པར་མེད་པའི་ཕྱིར། དེ་བཞིན་དུ།
མངོན་པ་གཉིས་ནས་བཤད་པའི་གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་རྟོག་
པ་དང་འཇིག་རྟེན་པའི་སྒོམ་སྤངས་སུ་གྱུར་པའི་གང་ཟག་རང་སྐྱ་ཐུབ་པའི་རྫས་ཡོད་དུ་
འཛིན་པའི་རྟོག་པ་གཉིས་ལ་སྤོང་དཀའ་སླའི་ཁྱད་པར་མེད་པར་ཐལ། དེ་གཉིས་ཀྱི་
ཞེན་ཡུལ་མེད་པ་ལ་རྟོགས་དཀའ་སླའི་ཁྱད་པར་མེད་པའི་ཕྱིར། ཁྱབ་པ་རྣམས་རིམ་
i27

བཞིན་ཁས། གཞན་ཡང་། གང་ཟག་གི་བདག་འཛིན་དང་ཆོས་ཀྱི་བདག་འཛིན་
གཉིས་ལ་སྤོང་དཀའ་སླའི་ཁྱད་པར་ཡོད་པར་ཐལ། དེ་གཉིས་ཀྱི་ཞེན་ཡུལ་མེད་པ་ལ་
རྟོགས་དཀའ་སླའི་ཁྱད་པར་ཡོད་པའི་ཕྱིར། དེ་བཞིན་དུ། ཆོས་ཀྱི་བདག་འཛིན་ཕྲ་
རགས་གཉིས་ལ་སྤོང་དཀའ་སླའི་ཁྱད་པར་ཡོད་པར་ཐལ། དེ་གཉིས་ཀྱི་ཞེན་ཡུལ་མེད་
པ་ལ་རྟོགས་དཀའ་སླའི་ཁྱད་པར་ཡོད་པའི་ཕྱིར། དེ་བཞིན་དུ་གང་ཟག་རྟག་གཅིག་
རང་དབང་ཅན་དུ་འཛིན་པའི་རྟོག་པ་དང་གང་ཟག་རང་སྐྱ་ཐུབ་པའི་རྫས་ཡོད་དུ་
འཛིན་པའི་རྟོག་པ་ཀུན་བཏགས་གཉིས་ལ་སྤོང་དཀའ་སླའི་ཁྱད་པར་ཡོད་པར་ཐལ།
དེ་གཉིས་ཀྱི་ཞེན་ཡུལ་མེད་པ་ལ་རྟོགས་དཀའ་སླའི་ཁྱད་པར་ཡོད་པའི་ཕྱིར། དེ་བཞིན་
དུ་འཇིག་རྟེན་ཞི་རགས་ཀྱི་རྣམ་པ་ཅན་གྱི་ལམ་གྱི་སྤངས་བྱར་གྱུར་བའི་གང་ཟག་རྟག་
གཅིག་རང་དབང་ཅན་དུ་འཛིན་པའི་རྟོག་པ་དང་། དེར་གྱུར་པའི་གང་ཟག་རང་སྐྱ་
ཐུབ་པའི་རྫས་ཡོད་དུ་འཛིན་པའི་རྟོག་པ་ཀུན་བཏགས་གཉིས་ལ་སྤོང་དཀའ་སླའི་ཁྱད་
པར་ཡོད་པར་ཐལ། དེ་གཉིས་ཀྱི་ཞེན་ཡུལ་མེད་པ་ལ་རྟོགས་དཀའ་སླའི་ཁྱད་པར་ཡོད་
པའི་ཕྱིར། ཁྱབ་པ་རྣམས་རིམ་བཞིན་ཁས། ཟེར་ན། ཡིག་ཆ་རྣམས་ལས། དེ་ལྟར་
གསུངས་པ་ནི། རྟོག་པ་ལོག་ཤེས་ཐ་དད་པ་གཉིས་ཀྱི་ཞེན་ཡུལ་མེད་པ་ལ་རྟོགས་དཀའ་
སླའི་ཁྱད་པར་ཡོད་ན། རྟོག་པ་དེ་གཉིས་ལ་སྤོང་དཀའ་སླའི་ཁྱད་པར་ཡོད་དགོས་པའི་
སྒྲུབ་བྱེད་དུ་བཀོད་པ་ཡིན་གྱི་རྟོག་པ་དེ་གཉིས་ཀྱི་ཞེན་ཡུལ་མེད་པ་ལ་རྟོགས་དཀའ་སླའི་
ཁྱད་པར་མེད་ན། རྟོག་པ་དེ་གཉིས་ལ་སྤོང་དཀའ་སླའི་ཁྱད་པར་མེད་དགོས་པའི་སྒྲུབ་
བྱེད་དུ་བཀོད་པ་མ་ཡིན་པས་ཁྱོད་ཀྱིས་བཀོད་པའི་ཁྱབ་པ་སྔ་མ་བཞི་ཁས་མི་ལེན་ཞིང་།
ཕྱི་མ་བཞི་ཁས་ལེན་ནོ།། རྟོག་པ་ཚན་པ་ཕྱི་མ་བཞིའི་ཚན་པ་རེ་ལ་སྤོང་དཀའ་སླའི་ཁྱད་
པར་ཡོད་ཀྱང་སྤོང་བའི་ཚེ་ཅིག་ཅར་དུ་སྤོང་བ་མི་འགལ་ཏེ། བདེན་འཛིན་ཀུན་
བཏགས་དང་དེའི་ས་བོན་གཉིས་ལ་སྤོང་དཀའ་སླའི་ཁྱད་པར་ཡོད་ཀྱང་། སྤོང་པའི་ཚེ་
ཅིག་ཅར་དུ་སྤོང་བ་དང་། བདེན་འཛིན་ལྷན་སྐྱེས་དང་དེའི་ས་བོན་གཉིས་ལ་ཡང་།
སྤོང་དཀའ་སླའི་ཁྱད་པར་ཡོད་ཀྱང་སྤོང་བའི་ཚེ་ཅིག་ཅར་དུ་སྤོང་བ་བཞིན་ནོ།། ཡང་
ཉོན་སྒྲིབ་ཀུན་བཏགས་ཀྱི་ས་བོན་དང་ཉོན་སྒྲིབ་ལྷན་སྐྱེས་ཀྱི་ས་བོན་གཉིས་རིམ་པ་
བཞིན་དུ་ཉོན་སྒྲིབ་ཀུན་བཏགས་མངོན་གྱུར་པ་དང་ཉོན་སྒྲིབ་ལྷན་སྐྱེས་མངོན་གྱུར་པ་

གཉིས་ཀྱི་རྒྱུ་ཡིན་པར་ཐལ། དེ་གཉིས་རིམ་པ་བཞིན་དུ་གྲུབ་མཐས་རྒྱུད་བསླད་པའི་
དབང་གིས་བྱུང་བའི་ཉོན་མོངས་པ་མཚུངས་ལྡན་དང་བཅས་པ་དང་། ཐོག་མ་མེད་
པའི་བག་ཆགས་ཀྱི་དབང་གིས་བྱུང་བའི་ཉོན་མོངས་པ་མཚུངས་ལྡན་བཅས་པའི་རྒྱུ་ཡིན་
པའི་ཕྱིར། དེ་གཉིས་རིམ་པ་བཞིན་དུ་དེ་འདྲའི་མཚུངས་ལྡན་དང་བཅས་པ་གཉིས་
སྐྱེད་བྱེད་ཀྱི་ས་བོན་ཡིན་པའི་ཕྱིར། སྤྱི་དོན་དུ། གྲུབ་མཐས་རྒྱུད་བསླད་པའི་དབང་
གིས་བྱུང་བའི་ཉོན་མོངས་མཚུངས་ལྡན་དང་བཅས་པའམ། དེ་བསྐྱེད་པའི་ས་བོན་གང་
རུང་གིས་བསྡུས་པ་ཉོན་སྒྲིབ་ཀུན་བཏགས་ཀྱི་མཚན་ཉིད། གྲུབ་མཐས་རྒྱུད་བསླད་པའི་
དབང་གིས་བྱུང་བ་མ་ཡིན་པར་རང་རྒྱུ་ཐོག་མ་མེད་པའི་བག་ཆགས་ཀྱི་དབང་གིས་བྱུང་
བའི་ཉོན་མོངས་པ་མཚུངས་ལྡན་དང་བཅས་པའམ་དེས་བསྐྱེད་པའི་ས་བོན་གང་རུང་
གིས་བསྡུས་པ་ཉོན་སྒྲིབ་ལྷན་སྐྱེས་ཀྱི་མཚན་ཉིད། ཅེས་གསུངས་པ་གང་ཞིག མཚན་
ཉིད་སོ་སོའི་ཟུར་དང་པོས་ཉོན་སྒྲིབ་ཀུན་བཏགས་མངོན་གྱུར་པ་དང་ཉོན་སྒྲིབ་ལྷན་སྐྱེས་
མངོན་གྱུར་པ་གཉིས་སོ་སོའི་མཚན་ཉིད་བསྟན་ནས། ཟུར་ཕྱི་མས་ཉོན་སྒྲིབ་ཀུན་
བཏགས་ཀྱི་ས་བོན་དང་། ཉོན་སྒྲིབ་ལྷན་སྐྱེས་ཀྱི་ས་བོན་གཉིས་སོ་སོའི་མཚན་ཉིད་
བསྟན་པའི་ཕྱིར། དེ་བཞིན་དུ། བྱང་རྩེའི་དབུ་མ་སོགས་ལས་ཀྱང་། སྤྱི་དོན་དང་
མཐུན་པར་གསུངས་པའི་ཕྱིར་ཟེར་ན། ཡིག་ཆ་རྣམས་སུ། ཉོན་སྒྲིབ་ཀུན་ལྷན་གཉིས་
སོ་སོའི་མཚན་ཉིད་ཀྱི་ཟུར་ཕྱི་མ་ལ་དེ་སྐྱེད་བའི་ས་བོན་གང་རུང་གིས་བསྡུས་པ་ཞེས་
འཁོད་པ་ནི་ཡི་གེ་ཆད་པར་མངོན་ཏེ། དེ་བསྐྱེད་པའི་ཞེས་པས་དེ་མཐར་ས་མཐའ་སྤྱིར་
དགོས་པ་ལས་མ་སྦྱར་བའི་ཕྱིར། དེ་མཐར་ས་མཐས་སྦྱར་དགོས་པའི་རྒྱུ་མཚན་ཡོད་དེ།
ཉོན་སྒྲིབ་ཀུན་ལྷན་མངོན་གྱུར་བ་གཉིས་པོ་དེ་སོ་སོའི་ས་བོན་སྐྱེད་བྱེད་ཡིན་པའི་ཕྱིར།
དེར་ཐལ། ས་བོན་གཉིས་རིམ་པ་བཞིན་དུ་ཉོན་སྒྲིབ་ཀུན་ལྷན་མངོན་གྱུར་པ་གཉིས་སོ་
སོར་བསྐྱེད་པར་འཇོག་དགོས་པའི་ཕྱིར། དེར་ཐལ། ཉོན་སྒྲིབ་ཀུན་བཏགས་མངོན་
གྱུར་པའི་ས་བོན་ཉོན་སྒྲིབ་ཀུན་བཏགས་མངོན་གྱུར་བས་བསྐྱེད་པ་གང་ཞིག ལྷན་སྐྱེས་
ཀྱི་ས་བོན་ལ་ཡང་དེ་དང་རིགས་འདྲ་བའི་ཕྱིར། དང་པོ་གྲུབ་སྟེ། ཉོན་སྒྲིབ་ཀུན་
བཏགས་མངོན་གྱུར་བའི་བག་ཆགས་ཉོན་སྒྲིབ་ཀུན་བཏགས་མངོན་གྱུར་བས་བསྐྱེད་པ་
གང་ཞིག དེའི་བག་ཆགས་དེའི་ས་བོན་དུ་འཇོག་པར་རྗེ་དྲུང་དབུ་མ་ལས་གསུངས་

པའི་ཕྱིར། གཞན་ཡང་། དེར་ཐལ། ནས་མྱུག་གིས་ས་བོན་ནས་སྨྱུག་གི་རྒྱུ་ཡིན་ཀྱང་།
མཐོང་སྤངས་རྟོག་པའི་ས་བོན་མཐོང་སྤངས་རྟོག་པའི་རྒྱུ་མ་ཡིན་པར་ཕར་ཕྱིན་སྤྱི་དོན་
ལས་གསུངས་པའི་ཕྱིར། གཞན་ཡང་། ཉོན་སྒྲིབ་ཀུན་བཏགས་ཀྱི་བག་ཆགས་ཉོན་
སྒྲིབ་ཡིན་པར་ཐལ། དེ་ཡོད་པ་གང་ཞིག དེར་གྱུར་པའི་ཤེས་སྒྲིབ་མེད་པའི་ཕྱིར།
དེར་ཐལ། དེ་མེད་པ་རྗེ་དྲུང་དབུ་མར། ཉོན་སྒྲིབ་ཀུན་ལྷན་གཉིས་སོ་སོའི་ས་བོན་གྱི་
མཚན་ཉིད་འཇོག་ཚུལ་ལ་བརྟེན་ནས་ཤེས་ནུས་པའི་ཕྱིར། དེས་ན་ཉོན་སྒྲིབ་ཀུན་
བཏགས་ཀྱི་བག་ཆགས་ལ་ཉོན་སྒྲིབ་ཀྱིས་ཁྱབ་སྟེ། དེ་ཡིན་ན། རང་འབྲས་ཉོན་སྒྲིབ་
ཀུན་བཏགས་བསྐྱེད་པའི་ནུས་པའི་ངོ་བོར་གྱུར་པ་ཡིན་དགོས་པའི་ཕྱིར། ཉོན་སྒྲིབ་
ལྷན་སྐྱེས་ཀྱི་བག་ཆགས་ལ་སྒྲིབ་པ་གཉིས་ཡོད་དེ། དེ་ལ་རང་འབྲས་ཉོན་སྒྲིབ་ལྷན་སྐྱེས་
བསྐྱེད་པའི་ཉེར་ལེན་གྱི་ནུས་པའི་ངོ་བོར་གྱུར་པ་གཅིག་དང་། རང་འབྲས་ཤེས་སྒྲིབ་
མངོན་གྱུར་བ་བསྐྱེད་པའི་ཉེར་ལེན་གྱི་ནུས་པའི་ངོ་བོར་གྱུར་བ་གཉིས་ཡོད་པའི་དང་པོ་
ཉོན་སྒྲིབ་དང་ཕྱི་མ་ཤེས་སྒྲིབ་ས་བོན་གྱི་ཆར་འདོད་དགོས་པའི་ཕྱིར། ཉོན་མོངས་ཀུན་
བཏགས་ཀྱི་བག་ཆགས་ལ་ཤེས་སྒྲིབ་བཞག་པ་སྒོ་མང་དབུ་མ་ལས་གཞན་མ་མཐོང་ངོ་།།
ཉོན་མོངས་ལྷན་སྐྱེས་ཡིན་ན། ཁྱོད་ཀྱི་བག་ཆགས་ཤེས་སྒྲིབ་ཡིན་པས་ཁྱབ་བྱས་པ་ལ།
འོ་ན། རང་གི་རིགས་འདྲའི་ཉོན་མོངས་ཕྱི་མ་སྐྱེད་བྱེད་ཀྱི་ཉོན་མོངས་ཆོས་ཅན། དེར་
ཐལ། དེའི་ཕྱིར་ཟེར་ན། ཆོས་ཅན་སྐྱོན་ཅན་ནོ། ། ཉོན་སྒྲིབ་མངོན་གྱུར་པ་ཡིན་ན་
ཉོན་མོངས་མངོན་གྱུར་བ་ཡིན་མི་དགོས་ཏེ། ཉོན་སྒྲིབ་མངོན་གྱུར་བ་ཞེས་པ་ཉོན་
མོངས་རང་ལ་བྱེད་པའམ། ཉོན་མོངས་མངོན་གྱུར་བ་ཞེས་པ་རང་རྒྱུད་ལྡན་གྱི་གང་
ཟག་གི་རྒྱུད་ལ་མངོན་གྱུར་དུ་བྱུང་བའི་ཉོན་མོངས་ལ་བྱེད་པའི་ཕྱིར། ཤེས་སྒྲིབ་ལ་ཀུན་
བཏགས་མེད་ཅིང་། དེ་ལྷན་སྐྱེས་ལ་མངོན་གྱུར་བ་དང་ས་བོན་གྱི་ཆ་གཉིས་སུ་ཡོད་ལ།
སྤྱི་དོན་དུ། དེ་མངོན་གྱུར་བའི་མཚན་ཉིད་ཀྱི་ཟུར་དུ་རང་ཡུལ་གཟུགས་སོགས་བདེན་
གྲུབ་ཏུ་སྣང་བའི་གཉིས་སྣང་འཁྲུལ་བའི་ཆ་ཞེས་སྦྱར་འདུག་ཀྱང་། རང་རེའི་ཡིག་ཆ་
གཞན་ལས། རང་ཡུལ་བདེན་གྲུབ་ཏུ་སྣང་བའི་གཉིས་སྣང་འཁྲུལ་བའི་ཆ་ཞེས་སྦྱར་
འདུག་པ་དང་། དེ་བཞིན་དུ། སྤྱི་དོན་དང་། རྗེ་དྲུང་དབུ་མ་གཉིས་ལས། དེའི་ས་
བོན་གྱི་མཚན་ཉིད་ཀྱི་ཟུར་ལ་ཡང་། རང་གི་རྒྱུར་གྱུར་པའི་བདེན་འཛིན་གྱིས་ཐུན་མོང་

མ་ཡིན་པའི་ལག་རྗེས་བཞག་པ་ལས་བྱུང་ཞིང་ཞེས་སྦྱར་ཡང་། བདེ་བྱང་གཉིས་ཀྱི་དབུ་
མར། རང་རྒྱུ་ཉོན་མོངས་པ་ལ་བརྟེན་ནས་བྱུང་ཞིང་ཞེས་སྦྱར་འདུག་པས་གང་འཐད་
པ་བརྟགས་དགོས་སོ།། ཉོན་མོངས་པའི་བག་ཆགས་དེ་ཤེས་སྒྲིབ་ས་བོན་གྱི་ཆ་དང་།
གཉིས་སྣང་འཁྲུལ་པའི་བག་ཆགས་དང་། ཉོན་མོངས་ཅན་མ་ཡིན་པའི་མ་རིག་པ་དང་།
མ་རིག་པར་གྱུར་པའི་ཤེས་སྒྲིབ་དང། ཤེས་སྒྲིབ་ཀྱི་མ་རིག་པ་རྣམས་རེ་རེ་ནས་ཡིན་
ཀྱང༌། ཤེས་པར་གྱུར་པའི་ཤེས་སྒྲིབ་དང་། ཤེས་སྒྲིབ་ཏུ་གྱུར་པའི་ཤེས་པ་དང་
། ཤེས་
སྒྲིབ་ཏུ་གྱུར་པའི་མ་རིག་པ་སོགས་ནི་མེད་དེ། དེ་ཡོད་ན། ཤེས་སྒྲིབ་དང་། ཤེས་པའི་
གཞི་མཐུན་ཡོད་དགོས་པ་ལས་དེ་མེད་པའི་ཕྱིར། ཤེས་སྒྲིབ་ས་བོན་ཆ་དང༌། ཉོན་
མོངས་ཀྱི་བག་ཆགས་ཤེས་སྒྲིབ་ཀྱི་མ་རིག་པ་སོགས་གཉིས་སྣང་འཁྲུལ་པའི་བག་ཆགས་ལ་
འཇོག་དགོས་ཏེ། སྟོང་མཐུན་ལས། ཤེས་སྒྲིབ་ས་བོན་གྱི་ཆ་དེ་ལ་གཉིས་སྣང་འཁྲུལ་
པའི་བག་ཆགས་ཞེས་བྱ་ཞིང་། བག་ཆགས་དེ་ལ་བརྟེན་ནས་འཇུག་ཤེས་དྲུག་ལ་ཡུལ་
རང་ངོས་ནས་གྲུབ་པ་ལྟ་བུར་སྣང་བའི་བདེན་སྣང་གི་ཆ་ལ་ཤེས་སྒྲིབ་མངོན་གྱུར་ཅེས་
བྱའོ།། ཞེས་གསུངས་པའི་ཕྱིར། དེའི་རྒྱུ་མཚན་གྱིས་དེ་གཉིས་སྣང་འཁྲུལ་པའི་དངོས་
ཀྱི་ཉེར་ལེན་དུ་འཇོག་དགོས་ཏེ། ཤཱཀ་ལན་ལས། ཤེས་སྒྲིབ་མངོན་གྱུར་པ་ནི་བག་
ཆགས་དེས་བསྐྱེད་པའི་གཉིས་སྣང་འཁྲུལ་པའི་ཆ་ལ་བཤད་པའི་ཕྱིར། ཞེས་དང་།
ཊཱིཀ་ཆེན་ལས། ཉོན་མོངས་པའི་བག་ཆགས་རྣམས་ཤེས་སྒྲིབ་ཏུ་འཇོག་དགོས་ཏེ།
དེའི་འབྲས་བུ་གཉིས་སྣང་འཁྲུལ་པའི་ཆ་ཐམས་ཅད་ཀྱང་དེར་བསྡུའོ།། ཞེས་གསུངས་
པའི་ཕྱིར། ཞེས་དང་། ལྕང་སྐྱའི་གྲུབ་མཐར། ཤེས་སྒྲིབ་ཀྱི་མ་རིག་པའི་འབྲུ་སྣོད་རྗེ་
ཐམས་ཅད་མཁྱེན་པའི་གསུངས་རབ་རྣམས་སུ་གཉིས་སྣང་འཁྲུལ་པའི་བག་ཆགས་ལ་
འབྲུ་སྣོད་མཛད་པ་མ་གཏོགས། ཤེས་པར་གྱུར་པའི་མ་རིག་པ་ལ་འབྲུ་སྣོད་མཛད་པ་མི་
སྣང་ངོ་།། ཞེས་གསུངས་ཤིང་། དེ་བཞིན་དུ། རང་རེའི་ཡིག་ཆ་རྣམས་ལས། ཤེས་
སྒྲིབ་ས་བོན་གྱི་ཆའི་མཚན་ཉིད་འཇོག་ལུགས་དང་། སྒྲུབ་བྱེད་འཕེན་ཚུལ་སོགས་ལ་
ཞིབ་ཏུ་བརྟགས་པས་ཀྱང་ཤེས་ནུས་པའི་ཕྱིར། ཤེས་སྒྲིབ་མངོན་གྱུར་པ་ནི་ཉོན་མོངས་
ཀྱི་བག་ཆགས་དེས་བསྐྱེད་པའི་གཉིས་སྣང་འཁྲུལ་པ་དང་། བདེན་སྣང་དང་། བདེན་
སྣང་གི་ཤེས་སྒྲིབ་རྣམས་ལ་འཇོག བདེན་སྣང་གི་ཤེས་པ་དེ་ཤེས་སྒྲིབ་ནི་མ་ཡིན་ཏེ།

ཤེས་སྒྲིབ་དང་ཤེས་པའི་གཞི་མེད་པའི་ཕྱིར། གལ་ཏེ་ཉོན་མོངས་ཀྱི་བག་ཆགས་ཆོས་
ཅན། ཤེས་སྒྲིབ་ཀྱི་བག་ཆགས་ཡིན་པར་ཐལ། ཤེས་སྒྲིབ་མངོན་གྱུར་པའི་བག་ཆགས་
ཡིན་པའི་ཕྱིར། དེར་ཐལ། གཉིས་སྣང་འཁྲུལ་པའི་བག་ཆགས་ཡིན་པའི་ཕྱིར། ཟེར་
ན་རྩ་བར་མ་ཁྱབ་སྟེ། དེ་ཆོས་ཅན། ཤེས་སྒྲིབ་ཀྱི་བག་ཆགས་མ་ཡིན་པར་ཐལ། ཉོན་
སྒྲིབ་ཀྱི་བག་ཆགས་ཡིན་པའི་ཕྱིར། གཞན་ཡང་། ཤེས་སྒྲིབ་ས་བོན་གྱི་ཆ་ཡིན་གྱི་ཤེས་
སྒྲིབ་ཀྱི་བག་ཆགས་མ་ཡིན་པར་ཐལ། གཞུང་ཆེ་ཆུང་རྣམས་ལས་ཀྱང་གཉིས་སྣང་
འཁྲུལ་པའི་བག་ཆགས་ཞེས་ལན་མང་དུ་གསུངས་པ་ལས། ཤེས་སྒྲིབ་ཀྱི་བག་ཆགས་
ཞེས་པའི་ཐ་སྙད་མ་གསུངས་པའི་ཕྱིར། ཊཱིཀ་ཆེན་ལས། དེའི་འབྲས་བུ་གཉིས་སྣང་
འཁྲུལ་པའི་ཆ་ཐམས་ཅད་ཀྱང་དེར་བསྡུའོ།། ཞེས་གསུངས་པའི་དོན་ནི། ཉོན་མོངས་
པའི་བག་ཆགས་རྣམས་ཤེས་སྒྲིབ་ཏུ་བསྡུ་ཞེས་པའི་དོན་ཡིན། ཞེས་པ་དང་། བག་
ཆགས་དེའི་དབང་གིས་བྱུང་བའི་བདེན་སྣང་ཤེས་སྒྲིབ་ཏུ་བསྡུ་ཞེས་པའི་དོན་ཡིན་ཞེས་པ་
དང༌། བདེན་གྲུབ་ཏུ་སྣང་བ་ཐམས་ཅད་ཤེས་སྒྲིབ་ཏུ་བསྡུ་ཞེས་པའི་དོན་ཡིན་ཞེས་པ་
དང༌། དགྲ་བཅོམ་པའི་རྒྱུད་ལ་འབྱུང་བའི་ལུས་ངག་གི་གནས་ངན་ལེན་སོགས་ཤེས་
སྒྲིབ་ཏུ་བསྡུ་ཞེས་པའི་དོན་ཡིན་ཞེས་པ་སོགས་རང་རེའི་ཡིག་ཆ་བཤད་ཚུལ་མང་ཡང་།
མདོར་བསྡུ་ན། བདེན་འཛིན་གྱི་བག་ཆགས་དང༌། དེའི་དབང་གིས་འབྱུང་བའི་
བདེན་སྣང་ཤེས་སྒྲིབ་དངོས་དང་། བག་ཆགས་དེའི་དབང་གིས་བློ་ལ་བདེན་གྲུབ་ཏུ་
སྣང་བ་ཐམས་ཅད་ཤེས་སྒྲིབ་དངོས་མིན་ཀྱང་ཤེས་སྒྲིབ་ཏུ་བསྡུ་ཞེས་པའི་དོན་ཡིན་ཏེ།
འཇུག་ཤེས་དྲུག་ལ་རང་ཡུལ་གཟུགས་སོགས་བདེན་གྲུབ་ཏུ་སྣང་བ་ཤེས་སྒྲིབ་དངོས་མིན་
ཀྱང་ཤེས་སྒྲིབ་ཏུ་བསྡུ་བའི་ཕྱིར། དེ་ཡང་བློ་ལ་རང་ཡུལ་བདེན་གྲུབ་ཏུ་སྣང་བ་ཐམས་
ཅད་རང་ལྡོག་ཤེས་སྒྲིབ་ཏུ་བསྡུ་ཞེས་པའི་དོན་ཡིན་པ་ལས། བློ་ལ་བདེན་གྲུབ་ཏུ་སྣང་བ་
ཡིན་ན། ཤེས་སྒྲིབ་ཏུ་བསྡུ་བས་ཁྱབ་ཅེས་པའི་དོན་མ་ཡིན་ཏེ། ཀུན་རྫོབ་བདེན་པ་ཡིན་
ན། བློ་ལ་བདེན་གྲུབ་ཏུ་སྣང་བས་ཁྱབ་པའི་ཕྱིར། འཇུག་ཤེས་དྲུག་ལ་རང་ཡུལ་
གཟུགས་སོགས་བདེན་གྲུབ་ཏུ་སྣང་བའི་བདེན་སྣང་ཤེས་སྒྲིབ་ཡིན་ཀྱང་། དེ་ལྟར་སྣང་
བ་ཤེས་སྒྲིབ་མ་ཡིན་ཏེ། དེ་རྒྱུད་ཀྱིས་བསྡུས་པའི་ཆོས་མ་ཡིན་པའི་ཕྱིར། སྤྱི་དོན་པར་
རྙིང་དུ། ཐེག་ཆེན་མཐོང་ལམ་བར་ཆད་མེད་ལམ་པའི་རྒྱུད་ཀྱི་ཡིད་ཀྱི་རྣམ་ཤེས་ཟག་

མེད་ཀྱི་ངོ་བོར་གྱུར་ཟིན་པར་གསུངས་པ་ཡང་ཡིད་ཤེས་མངོན་གྱུར་བ་ལ་དགོངས་སོ།།
དེ་བཞིན་དུ། མཐོང་ལམ་བར་ཆད་མེད་ལམ་རང་རྒྱུད་ལ་སྐྱེ་བ་ལ་མངོན་དུ་ཕྱོགས་པ་
དང༌། མཐོང་སྤོངས་རྟོག་པའི་ས་བོན་རང་རྒྱུད་ལ་འགག་པ་དུས་མཉམ་ཞེས་འཁོད་
འདུག་པ་ནི་ཕྱི་མ་ལ་ཡང་མངོན་དུ་ཕྱོགས་པ་ཞེས་འགོད་རྒྱུ་ཡིན་འདུག་པ་ལས་མ་འཁོད་
པའི་སྐྱོན་ནོ།། སྤྱི་དོན་དུ། དེས་ན། ཐེག་ཆེན་མཐོང་ལམ་བར་ཆད་མེད་ལམ་གྱིས་
མཐོང་སྤངས་རྟོགས་པའི་ས་བོན་སྤོང་ཚུལ་ཕར་ཕྱིན་སྤྱི་དོན་དང་། རྗེ་དྲུང་དབུ་མར།
རྒྱས་པར་གསུངས་པ་རྣམས་ཚིག་ཚོགས་ཉུང་བསྡུས་ཀྱིས་གོ་བདེ་བར་བཀོད་ན། འདི་
ལྟ་སྟེ། བར་ཆད་མེད་ལམ་སྐྱེ་བ་ལ་མངོན་དུ་ཕྱོགས་པ་དང་མཐོང་སྤངས་རྟོག་པའི་ས་
བོན་དེ་འགག་པ་ལ་མངོན་དུ་ཕྱོགས་པ་དུས་མཉམ་ཞིང་། དེ་ནས་བར་ཆད་མེད་ལམ་དེ་
སྐྱེས་པའི་ཚེ། དེ་རྣམས་ཀྱི་ས་བོན་དེ་འགགས་ནས་སྐྱེ་མི་རུང་བའི་ཆོས་ཅན་དུ་སོང་བ་
ཡིན་ཀྱང་། དེ་བར་ཆད་མེད་ལམ་གྱིས་ལག་རྗེས་བཞག་པའི་སྟོབས་ཀྱིས་སྐྱེ་མི་རུང་བའི་
ཆོས་ཅན་དུ་སོང་བ་མ་ཡིན། བར་ཆད་མེད་ལམ་གྱིས་ལག་རྗེས་བཞག་པའི་སྟོབས་ཀྱིས་
སྐྱེ་མི་རུང་བའི་ཆོས་ཅན་དུ་སོང་བའི་ཚེ། རྣམ་གྲོལ་ལམ་ཐོབ་པར་འཇོག་པའི་ཕྱིར། སྤྱི་
དོན་པར་རྙིང་དུ། དགྲ་བཅོམ་པས་ཞེ་སྡང་གི་བག་ཆགས་ཀྱི་དབང་གིས་གཞན་ལ་
དམོད་མོ་ཟེར་བ་ལྟ་བུ་ཞེས་དང་། རྗེ་དྲུང་དབུ་མར། རྨོད་མོ་ཟེར་བ་ལྟ་བུ་ཞེས་དང་།
བདེ་ཉིའི་དབུ་མར། སྨོད་མོ་ཞེས་ཟེར་པ་ལྟ་བུ་ཞེས་འཁོད་པ་རྣམས་ནི་ཡི་གེ་མ་དག་
པའི་སྐྱོན་ཏེ། ཡིག་ཆ་འགའ་ཞིག་ལས། གཞན་ལ་དམངས་མོ་ཞེས་དང༌། ལ་ལར་
དམངས་མོའི་བུ་ཞེས་འབྱུང་པ་དག་པར་མངོན་ཏེ། དམངས་རིགས་ཞེས་པ་ལྟ་བུའི་
རིགས་དམན་པའི་མིང་ནས་བརྗོད་པར་སོང་བའི་ཕྱིར། ཡང་བྱང་སེམས་ས་བཅུ་པ་
བའི་རྒྱུད་ལ་དེ་བཞིན་གཤེགས་པའི་གསང་བའི་གནས་ཕྲ་ཞིང་ཕྲ་བ་ལ་རྨོངས་པའི་སེམས་
བྱུང་རྨོངས་པ་དང༌། ལས་འབྲས་ཕྲ་ཞིང་ཕྲ་བ་ལ་རྨོངས་པའི་སེམས་རྨོངས་པ་ཡོད་དམ་
མེད་ཅེ་ན། རང་རེའི་སྤྱི་དོན་དུ་དོགས་པ་བཀོད་པ་ཙམ་ལས་ཡོད་མེད་མཐའ་མ་བཅད་
ཅིང་། གྲྭ་ཚང་གཞན་གྱི་ཡིག་ཆར་ཡང་བཤད་ཚུལ་མང་བས་གང་ལྟར་ཡང་། བདེ་ཉིའི་
དབུ་མར། ས་བཅུ་པ་བའི་རྒྱུད་ལ་དེ་དག་ཡོད་པར་གསུངས་པ་ལྟར་ཁས་བླངས་ཀྱང་
འགལ་བ་མེད་འདྲ་སྙམ་མོ།། ཡང་ས་བརྒྱད་པའི་རྗེས་ཐོབ་ཡེ་ཤེས་ལ་གནས་པའི་སེམས་

དཔའི་རྒྱུད་ལ་ཡིད་ཀྱི་རྣམ་ཤེས་རྫས་ཐ་དད་པ་གཉིས་ཅིག་ཅར་དུ་མངོན་གྱུར་དུ་ཡོད་
དམ་མེད་ཅེ་ན། སྤྱི་དོན་ལས། དེ་ལྟར་མེད་པའི་ཤེས་བྱེད་ཊཱིཀ་ཆེན་གྱི་ལུང་དྲངས་
ཀྱང༌། དེའི་དོན་ནི། དེའི་དྲའི་རྣམ་ཤེས་རིགས་མཐུན་ལ་དགོངས་ཤིང་། དེའི་རྒྱུད་
ལ་དེ་འདྲའི་རྣམ་ཤེས་གཉིས་ཅིག་ཅར་ཏུ་མངོན་གྱུར་དུ་མེད་པ་མ་ཡིན་ཏེ། དེའི་རྒྱུད་ལ་
རང་ཡུལ་གཟུགས་སོགས་བདེན་གྲུབ་ཏུ་སྣང་བའི་ཡིད་ཀྱི་རྣམ་ཤེས་དང་། རང་ཡུལ་
གཟུགས་སོགས་བདེན་མེད་དུ་སྣང་བའི་ཡིད་ཀྱི་རྣམ་ཤེས་རིགས་མི་མཐུན་པ་གཉིས་ཅིག་
ཅར་དུ་མངོན་གྱུར་དུ་ཡོད་པ་གང་ཞིག དེ་གཉིས་རྫས་ཐ་དད་ཡིན་པའི་ཕྱིར། དེ་
གཉིས་རང་གི་དངོས་ཀྱི་ཉེར་ལེན་དངོས་པོ་སོ་སོ་ལས་སྐྱེས་པའི་ཆོས་ཡིན་པའི་ཕྱིར།
ཁྱབ་སྟེ། རྫས་གཅིག་དང་། རྫས་ཐ་དད་ཡིན་མིན་གྱི་དོན་རིམ་པ་བཞིན་དུ། དངོས་
པོ་གང་ཞིག རང་གི་དངོས་ཀྱི་ཉེར་ལེན་དངོས་པོ་གཅིག་དངསོ་སོ་པ་ལས་སྐྱེས་མ་སྐྱེས་
ཀྱི་སྒོ་ནས་འཇོག་དགོས་པའི་ཕྱིར། གོང་གི་རྟགས་དང་པོ་གྲུབ་སྟེ། དེའི་རྒྱུད་ལ་སེམས་
ཅན་མི་རྟག་པར་རྟོགས་པའི་བློ་དང་བདེན་མེད་དུ་རྟོགས་པའི་བློ་གཉིས་ཅིག་ཅར་དུ་
མངོན་གྱུར་དུ་ཡོད་པའི་ཕྱིར། གཞན་ཡང་། དེའི་རྒྱུད་ལ་དེ་ལྟར་ཡོད་པར་ཐལ།
དེའི་རྒྱུད་ལ་ཐེག་ཆེན་སེམས་སྐྱེད་དང་གཏོང་སེམས་དང་མཚུངས་ལྡན་གྱི་ཡིད་ཀྱི་རྣམ་
ཤེས་གཉིས་ཅིག་ཅར་དུ་མངོན་གྱུར་དུ་ཡོད་པ་གང་ཞིག དེ་གཉིས་རྫས་ཐ་དད་ཡིན་
པའི་ཕྱིར། བྱས་པ་ལ་ཁ་ཅིག གང་ཟག་གཅིག་གི་རྒྱུད་ལ་ཡིད་ཀྱི་རྣམ་ཤེས་རིགས་
མཐུན་རྫས་ཐ་དད་པ་དུ་མ་ཅིག་ཅར་དུ་མངོན་གྱུར་དུ་སྐྱེ་བ་ཡོད་པར་ཐལ། ཁྱོད་ཀྱི་
དམ་བཅའ་དེ་དག་འཐད་པའི་ཕྱིར་ན་མ་ཁྱབ་སྟེ། གོང་དུ་བཤད་པའི་ཡིད་ཀྱི་རྣམ་ཤེས་
ཚན་པ་དེ་དག་རྫས་ཐ་དད་ཡིན་ཀྱང་། རིགས་མཐུན་པ་མ་ཡིན་པའི་ཕྱིར། དེར་ཐལ།
ཡིད་ཀྱི་རྣམ་ཤེས་སུ་རིགས་མཐུན་ན་ཡིད་ཀྱི་རྣམ་ཤེས་རིགས་མཐུན་ཡིན་པའི་མ་ཁྱབ་
པའི་ཕྱིར། མ་གྲུབ་ན། བུམ་པ་ཡོད་པར་འཛིན་པའི་རྟོག་པ་དང་ཀ་བ་ཡོད་པའི་འཛིན་
པའི་རྟོག་པ་གཉིས་རིགས་མཐུན་ཡིན་པར་ཐལ། དེ་གཉིས་རྟོག་པ་རིགས་མཐུན་ཡིན་
པའི་ཕྱིར། དེར་ཐལ། དེ་གཉིས་རྟོག་པར་རིགས་མཐུན་ཡིན་པའི་ཕྱིར། ཁྱབ་པ་ཁས།
གསེར་བུམ་དང་དངུལ་བུམ་གཉིས་ཀྱང་རིགས་མཐུན་ཡིན་པར་ཐལ། དེ་གཉིས་བུམ་པ་
རིགས་མཐུན་ཡིན་པའི་ཕྱིར། དེར་ཐལ། དེ་གཉིས་བུམ་པར་རིགས་མཐུན་ཡིན་པའི་

ཕྱིར། ཁྱབ་པ་ཁས། རྩ་བར་འདོད་མི་ནུས་ཏེ། གསེར་དང་དངུལ་གཉིས་རིགས་
མཐུན་མ་ཡིན་པའི་ཕྱིར། དེའི་ཕྱིར། རྣམ་ཤེས་སུ་རིགས་མཐུན་ཡིན་ན། རྣམ་ཤེས་
རིགས་མཐུན་ཡིན་མི་དགོས། དབང་པོའི་རྣམ་ཤེས་དང་ཡིད་ཀྱི་རྣམ་ཤེས་གཉིས་རྣམ་
ཤེས་སུ་རིགས་མཐུན་ཡིན་ཀྱང་། རྣམ་ཤེས་རིགས་མཐུན་མ་ཡིན་པའི་ཕྱིར། དེ་བཞིན་
དུ། བློ་རིགས་མཐུན་ཡིན་ན་རིགས་མཐུན་ཡིན་པས་ཁྱབ་ཀྱང་། བློར་རིགས་མཐུན་
ཡིན་ན་རིགས་མཐུན་ཡིན་པས་མ་ཁྱབ་པ་དང་། བློར་རིགས་མཐུན་ཡིན་ན། བློ་རིགས་
མཐུན་ཡིན་པས་མ་ཁྱབ་སྟེ། བློ་རིགས་མི་འདྲ་བ་དྲུག་ཡོད་པའི་ཕྱིར། འགྲོ་བར་རིགས་
མཐུན་ཡིན་ན་འགྲོ་བ་རིགས་མཐུན་ཡིན་པས་མ་ཁྱབ་སྟེ། འགྲོ་བ་རིགས་མི་འདྲ་བ་དྲུག་
ཡོད་པའི་ཕྱིར། མིར་རིགས་མཐུན་ཡིན་ན་མི་རིགས་མཐུན་ཡིན་པས་མ་ཁྱབ་སྟེ།
འཛམ་གླིང་འདིར་ཡང་མི་རིགས་མི་འདྲ་བ་དུ་མ་ཡོད་པར་གསུངས་པའི་ཕྱིར། དངོས་
པོར་རིགས་མཐུན་ཡིན་ན་རིགས་མཐུན་ཡིན་པས་མ་ཁྱབ་ཀྱང་། དངོས་པོ་རིགས་
མཐུན་ན་རིགས་མཐུན་ཡིན་པས་ཁྱབ་བོ།། གོང་གི་འཕྲོས་འདིར། རྫས་རིགས་གཅིག་
ཡིན་ན། རྫས་གཅིག་ཡིན་པས་ཁྱབ་བམ་ཞེ་ན། དེ་ཡང་མ་ཁྱབ་སྟེ། དཔེར་ན། ཉེར་
ལེན་ནས་རྡོག་གཅིག་ལས་སྐྱེས་པའི་ནས་འབྲུ་ཆེ་ཆུང་གཉིས་ལྟ་བུ་བརྒྱུད་པའི་ཉེར་ལེན་
གཅིག་ལས་སྐྱེས་པས་རྫས་རིགས་གཅིག་ཡིན་ཀྱང་། དངོས་ཀྱི་ཉེར་ལེན་སོ་སོ་བ་ཡིན་
པས་རྫས་སོ་སོ་བ་ཡིན་པ་བཞིན་དུ་དངོས་པོ་གཞན་ལའང་དེ་དང་རིགས་འདྲ་བའི་ཕྱིར་
རོ།། ཡང་རྗེ་དྲུང་དབུ་མར། བདེན་འཛིན་ཡན་ལག་བཅུ་གཉིས་ཀྱི་ཐོག་མའི་མ་རིགས་
པར་གསུངས་པ་ནི། ཡན་ལག་བཅུ་གཉིས་ཀྱི་ཐོག་མའི་མ་རིག་པ་བདེན་འཛིན་ཡིན་
ཞེས་པའི་དོན་ཡིན་ནམ། ཡང་ན་བདེན་འཛིན་དུ་གྱུར་པའི་མ་རིག་པ་དེ་འཁོར་བའི་རྩ་
བར་གྱུར་པའི་མ་རིག་པ་ཡིན་པའི་དོན་ཡིན་གྱི། བདེན་འཛིན་ཡན་ལག་བཅུ་གཉིས་ཀྱི་
ཐོག་མའི་མ་རིག་པ་ཡིན་པའི་དོན་གཏན་ནས་མ་ཡིན་པའི་ཕྱིར་ཏེ། སྤྱི་དོན་བདག་
འགོག་གི་སྐབས་སུ་དེ་ཡན་ལག་བཅུ་གཉིས་ཀྱི་ཐོག་མའི་མ་རིག་པ་མ་ཡིན་པའི་སྒྲུབ་བྱེད་
གསལ་བར་གསུངས་པའི་ཕྱིར། ཡིག་ཆར་འཁོད་ཚད་ཚིག་ཟིན་ལྟར་ཁས་ལེན་དགོས་ན།
བཅོམ་ལྡན་འདས་ཀྱིས་ཆོས་ཀྱི་ཕུང་པོ་ཇི་སྙེད་གཅིག་གསུངས་པ་རྣམས་ཀྱི་ནང་ནས་ཆེས་
མཆོག་ཏུ་གྱུར་པ་དེ་ཡུམ་རྒྱས་འབྲིང་བསྡུས་གསུམ་ཡིན་པ་དང་། དམིགས་མེད་ལ་

དམིགས་པའི་སྙིང་རྗེ་ཞེས་པའི་མེད་རྒྱུའི་དམིགས་པ་དེ་བདེན་གྲུབ་ཡིན་ཞེས་ཁས་ལེན་
དགོས་པ་སོགས་ཀྱི་གནོད་བྱེད་མང་དུ་འཇུག་པའི་ཕྱིར། བདེན་འཛིན་དེ་མ་རིག་པ་
ཙམ་ཡང་མ་ཡིན། མ་རིག་པ་དང་ཉོན་མོངས་གང་རུང་ཡིན་ན་སེམས་བྱུང་ཡིན་དགོས་
པར་རང་ཕྱོགས་ཀྱི་ཡིག་ཆ་མང་པོར་གསལ་བར་འཁོད་འདུག་པའི་ཕྱིར། ༈ གང་ཕྱིར་
རྒྱལ་སྲས་རྣམས་ལ་ཁྲོས་པ་ཡིས་ཞེས་སོགས་ཀྱི་དོགས་གཅོད། གང་
ཕྱིར་རྒྱལ་སྲས་རྣམས་ལ་ཁྲོས་པ་ཡིས། ཞེས་སོགས་ཀྱི་སྐབས་འདིར། སྤྱི་དོན་ལས།
རྫོགས་བྱང་དུ་བསྔོས་པའི་དགེ་རྩའི་འབྲས་བུ་ལ་ཇི་ཙམ་ལོངས་སྤྱད་ཀྱང་ཟད་པར་མི་
ནུས་པ་བློ་གྲོས་རྒྱ་མཚོས་ཞུས་པའི་མདོའི་དོན་ཡིན་པར་གསུངས་པ་ནི། དགེ་རྩ་དེ་ལ་
ཁོང་ཁྲོ་ལ་སོགས་པའི་གནོད་པ་མ་བྱུང་བའི་དབང་དུ་བྱས་པ་ཡིན་ཏེ། དེ་ལྟར་དུ་རྗེ་
དྲུང་དབུ་མ་སོགས་གཞུང་མང་པོ་ལས་གསུངས་པའི་ཕྱིར། ཐེག་ཆེན་སེམས་བསྐྱེད་ཀྱིས་
ཟིན་པའི་དགེ་རྩ་དང་སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་དགེ་རྩའི་འབྲས་བུ་
ལ་ཡང་དེ་དང་རིགས་འགྲེའོ། སྟོང་ཉིད་རྟོགས་པའི་ཤེས་རབ་ནི་ཁོང་ཁྲོས་འཇོམས་མི་
ནུས་ཏེ། ཁོང་ཁྲོའི་འཇོམས་བྱའི་དགེ་རྩའི་ནི་བསོད་ནམས་ཀྱི་ཚོགས་ཀྱིས་བསྡུས་པ་ལ་
བྱ་ཡི། སྟོང་ཉིད་རྟོགས་པའི་ཡེ་ཤེས་ཀྱི་ཚོགས་ལ་མི་བྱེད་དེ། ཊཱིཀ་ཆེན་ལས། བདག་
མེད་ལེགས་པར་རྟོགས་པའི་དགེ་རྩ་ནི་ཁོང་ཁྲོས་འཇོམས་མི་ནུས་སམ་སྙམ་མོ།། ཞེས་སོ།།
ཕར་ཕྱིན་གྱི་དབང་དུ་བྱས་ན་མདོ་སྡེ་རྒྱན་ལས། སྦྱིན་དང་ཚུལ་ཁྲིམས་བསོད་ནམས་ཀྱི།།
ཚོགས་ཡིན་ཤེས་རབ་ཡེ་ཤེས་ཀྱི།། གསུམ་པོ་གཞན་ནི་གཉིས་ཀ་སྟེ།། ཞེས་སོ། བསོད་
ནམས་ཞེས་བྱའི་ཚོགས་ཀྱང་དེ་དག་ཉིད།། ཅེས་གསུངས་པ་ནི་བཟོད་པའི་ཕར་ཕྱིན་ལ་
བསོད་ནམས་གཙོ་ཆེ་བའི་དབང་དུ་བྱས་པ་དེའི་ཕྱིར། ཕར་ཕྱིན་བཅུའི་ཐ་མ་ལྔ་ཡེ་ཤེས་
ཀྱི་ཚོགས་ཡིན་ཏེ། དེ་ཉིད་ལས། ལྔ་ཆར་ཡང་ནི་ཡེ་ཤེས་ཚོགས།། དེ་ལྟར་དུ་གཞུང་
མང་པོ་ལས་གསུངས་པའི་ཕྱིར། ཚོགས་གཉིས་ལས། བསོད་ནམས་ཀྱི་ཚོགས་དང་།
གཞི་གསུམ་ལས་སྦྱིན་ཚུལ་གཉིས་ཀྱི་གཞི་ལ་བྱེད་རིགས་ཤིང་། སྒོམ་པ་ལས་བྱུང་བའི་
གཞི་ལ་མི་བྱེད་དེ། སྒོམ་བྱུང་ལ་ཞི་གནས་ཡིན་ཆད་གཙོ་བོར་ཁམས་གོང་མའི་སས་
བསྡུས་ཡིན་པས། དེ་ལ་འོག་མའི་ཞེ་སྡང་གིས་མི་གནོད་པའི་ཕྱིར། ཁོང་ཁྲོའི་འཇོམས་

བྱའི་དགེ་རྩ་ལ་ཡེ་ཤེས་ཀྱི་ཚོགས་མཚན་ཉིད་པ་མེད་དེ། ཡེ་ཤེས་ཀྱི་ཚོགས་མཚན་ཉིད་པ་
ཡིན་ན། སྟོང་ཉིད་རྟོགས་པའི་ཡེ་ཤེས་ཡིན་དགོས་པའི་ཕྱིར། དེར་ཐལ། བྱང་སེམས་
ཀྱི་རྒྱུད་ཀྱི་གང་ཟག་གི་བདག་མེད་རགས་པ་རྟོགས་པའི་ཡེ་ཤེས་ལྟ་བུ་ཡེ་ཤེས་ཀྱི་ཚོགས་
ཀྱིས་བསྡུས་པ་ཡིན་ཀྱང་། ཡེ་ཤེས་ཀྱི་ཚོགས་མཚན་ཉིད་པ་མ་ཡིན་པའི་ཕྱིར། འོ་ན།
སོ་སྐྱེའི་རྒྱུད་ཀྱི་སྤྱིན་སོགས་ཆོས་གསུམ་གང་རུང་ཡིན་ན། ཁོང་ཁྲོའི་འཇོམས་བྱར་གྱུར་
པའི་དགེ་རྩ་ཡིན་པས་ཁྱབ་བམ་ཞེ་ན། ལམ་མ་ཞུགས་གང་ཟག་གི་རྒྱུད་ཀྱི་ཆོས་ལ་ངེས་
རྟོགས་ཀྱི་བཟོད་པ་དེ་ཁོང་ཁྲོའི་འཇོམས་བྱ་མ་ཡིན་པའི་ཕྱིར་ཏེ། དེ་བདག་མེད་ལེགས་
པར་རྟོགས་པའི་དགེ་རྩ་ཡིན་པའི་ཕྱིར། ཉན་རང་དགྲ་བཅོམ་པ་དང་། སྦྱོར་ལམ་རྩེ་མོ་
མན་ཆད་ལ་གནས་པའི་སེམས་དཔའི་རྒྱུད་ཀྱི་སྦྱིན་ཚུལ་གཉིས་ཀྱང་། ཁོང་ཁྲོ་དང་ལོག་
ལྟ་སོགས་གཞོམ་བྱ་མ་ཡིན་ཏེ། མཛོད་ལས། རྩེ་མོ་ཐོབ་པ་རྩ་མི་ཆད། ཅེས་གསུངས་
པའི་ཕྱིར། དེར་ཐེག་ཆེན་གྱི་སྦྱོར་ལམ་དྲོད་ལ་གནས་པའི་སེམས་དཔའི་རྒྱུད་ཀྱི་སྦྱིན་
ཚུལ་གཉིས་ཀྱང་། ཁོང་ཁྲོའི་འཇོམས་བྱ་མ་ཡིན་ཏེ། དེའི་རྒྱུད་ལ་ཁོང་ཁྲོ་མེད་པའི་ཕྱིར་
ཏེ། དེ་ལྟར་དུ་རྒྱལ་མཆོག་ལྔ་པ་ཆེན་པོའི་དབུ་མར་གསལ་བར་གསུངས་པའི་ཕྱིར།
དགེ་རྩ་འཇོམས་བྱེད་ལ་ཡང་དུ་མ་ཡོད་དེ། ཁོང་ཁྲོ་དང་ལོག་ལྟ་དང་ཞེ་སྡང་དང་ང་
རྒྱལ་དང་བྱང་སེམས་ཀྱི་རྩ་ལྟུང་དང་བསྙེན་བཀུར་ལ་ལྷག་པར་ཆགས་པ་སོགས་ཀྱིས་ཀྱང་
དགེ་རྩ་འཇོམས་པར་སླབ་བཏུས་སོགས་ལས་གསུངས་པའི་ཕྱིར། ཁོང་ཁྲོས་དགེ་རྩ་
འཇོམས་པའི་རྟེན་གྱི་གང་ཟག་ལ་དྲུག་ཡོད་པ་ལས། དང་པོ་བྱང་སེམས་སྟོབས་ཆེ་བས་
ཆུང་བ་ལ་ཁྲོས་ན། དེས་ཁྲོས་ཡུལ་བྱང་སེམས་སུ་ངེས་མ་ངེས་དང་ཁྲོས་པའི་རྒྱུ་བདེན་
རྫུན་གང་ཡིན་ཀྱང་ཁྲོ་སེམས་གཅིག་གིས་བསྐལ་པ་བརྒྱར་བསགས་པའི་དགེ་རྩ་འཇོམས་
པ་ཡིན་ཏེ། གང་ཕྱིར་རྒྱལ་སྲས་རྣམས་ལ་ཁྲོས་པ་ཡིས།། སྦྱིན་དང་ཁྲིམས་བྱུང་དགེ་བ་
བསྐལ་པ་བརྒྱར།། ཞེས་སོགས་གསུངས་པའི་ཕྱིར། འདིར་བསྐལ་པ་བརྒྱར་བསགས་
པའི་དགེ་རྩ་འཇོམས་ཀྱང་། དམྱལ་བར་སྐྱེ་བ་དང་གཞི་ནས་ལམ་ལ་སློབ་དགོས་པར་མ་
གསུངས་པས་བཅོམ་ཚུལ་ཆུང་ངུར་མངོན་ནོ།། གཉིས་པ་བྱང་སེམས་སྟོབས་ཆུང་བས་
ཆེ་བ་ལ་ཁྲོས་ན་དགེ་རྩ་འཇོམས་ཚུལ་ཡོད་དེ། ལུང་བསྟན་མ་ཐོབ་པའི་བྱང་སེམས་ཀྱིས་
ལུང་བསྟན་ཐོབ་པའི་བྱང་སེམས་ལ་ཁྲོ་སེམས་སྐད་ཅིག་མ་གཅིག་སྐྱེད་ན་དམྱལ་བར་

བསྐལ་པ་གཅིག་གནས་པ་དང་བསྐལ་པ་གཅིག་ལ་གཞི་ནས་ལམ་ལ་སློབ་དགོས་པའི་ཕྱིར་
ཏེ། མདོ་བསྡུས་པ་ལས། ལུང་བསྟན་མ་ཐོབ་བྱང་ཆུབ་སེམས་དཔའ་གང་ཞིག་གིས།།
ལུང་བསྟན་ཐོབ་ལ་སེམས་ཁྲོས་རྩོད་པ་རྩོམ་བྱེད་ན།། ཐ་བ་སྐྱོན་ལྡན་སེམས་ཀྱི་སྐད་ཅིག་
ཇི་སྙེད་པ།། དེ་སྙེད་སྐལ་པར་གཞི་ནས་གོ་ཆ་བགོ་དགོས་སོ།། ཞེས་གསུངས་པའི་ཕྱིར།
གོ་ཆ་བགོ་ཚུལ་ཡོད་དེ། དཔེར་ན། བྱང་སེམས་ཚོགས་ལམ་ཆེན་པོ་ནས་མྱུར་པོར་སྦྱོར་
ལམ་དུ་འཕོ་ཐུབ་པ་ཞིག་གིས་ལུང་བསྟན་ཐོབ་པའི་བྱང་སེམས་ལ་ཁྲོས་ན་བསྐལ་པར་
སྦྱོར་ལམ་དུ་འཕོ་མི་ཐུབ་པར་གཞི་ནས་ལམ་ལ་སློབ་དགོས་པ་ལྟ་བུའོ།། འོན་ཀྱང་།
དེས་ལམ་ལ་སློབ་དགོས་པ་ནི་མ་ཡིན་ཏེ། དེ་དགོས་ན། སླར་ཡང་ཚོགས་ལམ་ཆུང་ངུ་
ནས་སློབ་དགོས་པ་ལས་དེ་ལྟར་མི་རིགས་པའི་ཕྱིར། བྱང་སེམས་འདིའི་དགེ་རྩ་
འཇོམས་ཚུལ་ནི་བཅོམ་པ་ཆེན་པོ་སྟེ། བྱང་སེམས་མི་དགེ་བ་གཞན་གྱིས་དམྱལ་བར་སྐྱེ་
མི་ཐུབ་ལ། གལ་ཏེ་སྐྱེས་ཀྱང་སྡུག་བསྔལ་ཆུང་ངུ་ཙམ་མྱོང་ནས་མྱུར་དུ་ཐར་དགོས་པ་
གང་ཞིག འདི་ནི་ཁྲོ་སེམས་ཀྱི་གྲངས་ཀྱིས་བསྐལ་པར་དམྱལ་བར་གནས་པ་དང་། དེ་
སྙེད་ཀྱི་བསྐལ་པར་གཞི་ནས་ལམ་ལ་སློབ་དགོས་པའི་ཕྱིར། ཡང་ལུང་བསྟན་མ་ཐོབ་
པའི་བྱང་སེམས་ཆུང་ངུས་ལུང་བསྟན་མ་ཐོབ་པའི་བྱང་སེམས་ཆེན་པོ་ལ་ཁྲོས་ན་དམྱལ་
བར་གནས་ཚུལ་གོང་དང་འདྲ་ཡང་གཞི་ནས་ལམ་ལ་སློབ་མི་དགོས་ཏེ། གཞི་ནས་ལམ་
ལ་སློབ་པ་ལ་ཁོང་ཁྲོའི་ཡུལ་ལུང་བསྟན་ཐོབ་པ་དང་། རྟེན་ལུང་བསྟན་མ་ཐོབ་པའི་
སེམས་དཔའ་ཞིག་དགོས་པའི་ཕྱིར་ཏེ། ཊཱིཀ་ཆེན་ལས། དེ་ལྟ་བུའི་ཡུལ་ནི་ལུང་བསྟན་
ཐོབ་པའི་སེམས་དཔའ་དང་། རྟེན་ནི་ལུང་བསྟན་མ་ཐོབ་པའི་སེམས་དཔར་མངོན་ཏེ།
ཞེས་གསུངས་པའི་ཕྱིར། གསུམ་པ་བྱང་སེམས་སྟོབས་མཉམ་པས་མཉམ་པ་ལ་ཁྲོས་ན་
ཡང་། བསྐལ་པ་དུ་མའི་དགེ་རྩ་འཇོམས་ཤིང་། ཁྲོས་སེམས་ལན་གཅིག་ཡིན་ན།
དམྱལ་བར་བསྐལ་པ་གཅིག་གནས་དགོས་པ་ལྟ་བུའི་ངན་སེམས་ཀྱི་གྲངས་དང་མཉམ་
པའི་དམྱལ་པར་གནས་དགོས་པའི་ཕྱིར་ཏེ། སྤྱོད་འཇུག་ལས། གང་ཕྱིར་དེ་འདྲའི་
རྒྱལ་སྲས་སྤྱིན་བདག་ལ།། གལ་ཏེ་ངན་སེམས་སྐྱེད་པར་བྱེད་པ་དེ།། ངན་སེམས་སྐྱེད་
པའི་གྲངས་བཞིན་བསྐལ་པར་ནི། དམྱལ་བར་གནས་པར་འགྱུར་ཞེས་ཐུབ་པས་
གསུངས།། ཞེས་གསུངས་པའི་ཕྱིར། འོ་ན། འདི་དང་ལུང་བསྟན་མ་ཐོབ་པའི་བྱང་

སེམས་ཆུང་ངུས་ལུང་བསྟན་མ་ཐོབ་པའི་བྱང་སེམས་ཆེན་པོ་ལ་ཁྲོས་པ་གཉིས་ལ་སྟོབས་
ཆེ་ཆུང་གི་ཁྱད་པར་མེད་པར་ཐལ། དེ་གཉིས་ཀ་ངན་སེམས་ཀྱིས་སྐལ་པར་དམྱལ་བར་
གནས་དགོས་པར་ཡང་མཚུངས། གཞི་ནས་ལམ་ལ་སློབ་མི་དགོས་པར་མཚུངས་པའི་
ཕྱིར་ན་མ་ཁྱབ་སྟེ། དེ་གཉིས་ལ་བསྐལ་པ་དུ་མའི་དགེ་རྩ་འཇོམས་མི་འཇོམས་ཀྱི་ཁྱད་
པར་ཡང་ཡོད། གང་དུ་སྐྱེ་བའི་དམྱལ་བ་ཡང་མི་གཅིག གཅིག་ཀྱང་ལུས་ཆེ་ཆུང་གི་
དབང་གིས་སྡུག་བསྔལ་ཆེ་ཆུང་ཡང་མི་འདྲ་བའི་ཕྱིར། དཔེར་ན། ལྷས་སྦྱིན་དམྱལ་བ་
མནར་མེད་དུ་སྐྱེས་པའི་ཚེ། མནར་མེད་པ་གཞན་ལས་ལུས་དང་སྡུག་བསྔལ་ཤིན་ཏུ་ཆེ་
བ་ལྟ་བུ་ཡིན་པའི་ཕྱིར་ཏེ། མདོ་ལས། བསྐལ་པ་དག་ནི་དུ་མར་ཡང་། ལུས་ནི་དཔག་
ཚད་ལྔ་བརྒྱར་འགྱུར།། དེ་ལ་མགོ་ཡང་ལྔ་བརྒྱ་སྟེ།། དེ་ལས་ཉུང་བར་མི་འགྱུར་རོ།།
ཞེས་སོགས་ཀྱིས་བྱང་སེམས་ཀྱིས་བྱང་སེམས་གཞན་ལ་ཁྲོས་ན་དམྱལ་བ་དེ་ལྟ་བུར་སྐྱེ་
བར་གསུངས་པའི་ཕྱིར། དེས་ན་ཡུལ་བྱང་སེམས་ལ་གནོད་པ་ཆུང་བྱས་ན་རྣམ་སྨིན་
ཤིན་ཏུ་ཆེ་བ་ལྟར། དེ་ལ་ཕན་པ་དང་དང་བ་བསྐྱེད་ན་ཡང་རྣམ་སྨིན་ཤིན་ཏུ་ཆེ་བར་
འགྱུར་སྟེ། མདོ་ལས། འཇིག་རྟེན་ཁམས་ཀྱི་སེམས་ཅན་ཐམས་ཅད་བཙོན་ར་ནས་
བཏོན་ཏེ་འཁོར་ལོས་བསྒྱུར་རྒྱལ་དུ་བཀོད་པ་ལས་བྱང་སེམས་ལ་དང་བའི་སེམས་ཀྱིས་ལྟ་
བ་དང་བསྔགས་པ་བསོད་ནམས་ཆེ་བར་གསུངས་པའི་ཕྱིར། དེ་ཡང་བྱང་སེམས་སོ་སྐྱེ་
ལ་ཡིན་ཏེ། བསླབ་བཏུས་ལས། ཕན་པ་དང་གནོད་པ་བྱེད་པ་འདི་ནི་བྱང་སེམས་གང་
གི་དབང་དུ་བྱས་ཞེ་ན། སོ་སོ་སྐྱེ་བོ་ཉིད་ཀྱི་དབང་དུ་བྱས་པ་སྟེ། ཞེས་གསུངས་པའི་
ཕྱིར། བཞི་པ་བྱང་སེམས་མ་ཡིན་པའི་གང་ཟག་གིས་བྱང་སེམས་ལ་ཁྲོས་ན་བསྐལ་པ་
སྟོང་དུ་བསགས་པའི་དགེ་རྩ་འཇོམས་པ་ཡིན་ཏེ། སྤྱོད་འཇུག་ལས། བསྐལ་པ་སྟོང་དུ་
བསགས་པ་ཡི།། སྦྱིན་དང་བདེ་གཤེགས་མཆོད་པ་སོགས།། ལེགས་སྤྱད་གང་ཡིན་དེ་
ཀུན་ཀྱང་།། ཁོང་ཁྲོ་གཅིག་གིས་འཇོམས་པར་བྱེད།། ཅེས་སོ།། ལྔ་པ་བྱང་སེམས་ཀྱིས་
བྱང་སེམས་མ་ཡིན་པ་ལ་ཁྲོས་པ་ལ་དགེ་རྩ་འཇོམས་མི་འཇོམས་གཉིས་ཡོད་དེ། དེས་
རབ་བྱུང་མ་ཡིན་པའི་སེམས་ཅན་ཕལ་པ་ལ་ཁྲོས་ན་དགེ་རྩ་མི་འཇོམས་ཏེ། དེས་རབ་
བྱུང་མ་ཡིན་པའི་སེམས་ཅན་ཕལ་པ་ཤིན་ཏུ་མང་པོ་ལ་ཡིད་ཀྱིས་ཁྲོས་པ་དང་། ངག་གི་
གཤེ་བ་དང་། ལུས་ཀྱིས་བརྡེག་པ་སོགས་བྱས་ཀྱང་། དགེ་རྩ་མི་འཇོམས་པའི་ཕྱིར་ཏེ།

བྱམས་པ་སེངྒེ་སྒྲའི་མདོ་ལས། བྱང་ཆུབ་སེམས་དཔའ་གང་ལ་ལ་ཞིག་གིས་སྟོང་གསུམ་
གྱི་སྟོང་ཆེན་པོའི་འཇིག་རྟེན་གྱི་ཁམས་ཀྱིས་སེམས་ཅན་ཐམས་ཅད་ལ་སྦྱོས་པ་དང་།
བརྒྱད་པ་དང་། དབྱུག་པ་དང་། ཁུ་ཚུར་གྱིས་བརྡེག་པ་དེ་ཙམ་གྱིས་བྱང་ཆུབ་སེམས་
དཔའ་རྨད་བྱུང་སྨྲས་པར་མི་འགྱུར་གྱི། ཞེས་དང་། ཊཱིཀ་ཆེན་ལས། སྟོང་གསུམ་གྱི་
ཞེས་པ་ནས། གོ་ཆ་བགོ་མི་དགོས་པར་ཤེས་སོ།། ཞེས་གསུངས་པའི་ཕྱིར། དེས་དགེ་
རྩ་མི་འཇོམས་ཀྱང་། ཉེས་པ་ནི་ཆེན་པོ་འབྱུང་སྟེ། ཁོང་ཁྲོས་དགེ་རྩ་མི་འཇོམས་ན་
ཉེས་པ་ཆེན་པོ་མི་འབྱུང་བས་མ་ཁྱབ་པའི་ཕྱིར། དེ་ཁྱབ་ན། ད་ལྟའི་སེམས་ཅན་ཁོང་
ཁྲོ་ཅན་ཐམས་ཅད་དགེ་རྩ་འཇོམས་པའི་གང་ཟག་ཏུ་ཁས་ལེན་དགོས་པར་འགྱུར་བའི་
ཕྱིར། དེ་ལྟར་ཡང་རྗེ་བདག་ཉིད་ཆེན་པོའི་དྲི་བ་ལྷག་བསམ་རབ་དཀར་ལས། ད་ལྟའི་
སེམས་ཅན་ཁོང་ཁྲོ་ཅན་ཀུན་གྱི་རྒྱུད་ལ་སྔར་ཡོད་ཀྱི་དགེ་རྩ་ཀུན་འཇོམས་པར་སྨྲ་ཨེ་ནུས་
ཞེས་སོ།། དེས་སེམས་ཅན་ཕལ་པ་རབ་བྱུང་ལ་ཁྲོས་ན་དགེ་རྩ་འཇོམས་པ་ཡོད་དེ།
དེས་དགེ་སློང་ཕམ་པ་བྱུང་བ་ཁྱི་རོ་རུལ་བ་ལྟ་བུ་ཞིག་གི་གོས་འཁྲོག་པ་དང་། བརྡེག་པ་
དང་། བརྡེག་ཏུ་བཅུག་པ་སོགས་བྱས་ན་དེ་ལ་རྩ་ལྟུང་འབྱུང་ཞིང་དགེ་རྩ་འཇོམས་པར་
བྱེད་པའི་ཕྱིར་ཏེ། ནམ་སྙིང་གི་མདོ་ལས། རྩ་བའི་ལྟུང་བ་དེ་དག་གིས་དགེ་བའི་རྩ་བ་
སྔོན་སྐྱེད་པ་ཐམས་ཅད་ཐལ་བར་རླག་སྟེ་ཞེས་དང་། ཊཱིཀ་ཆེན་ལས་ཀྱང་། ནམ་སྙིང་
གི་མདོར་རྩ་ལྟུང་རྣམས་ཀྱིས་སྔོན་སྐྱེད་པའི་དགེ་རྩ་འཇོམས་པ་དང༌། ཞེས་གསུངས་
པའི་ཕྱིར། དྲུག་པ་བྱང་སེམས་མ་ཡིན་པའི་གང་ཟག་གིས་བྱང་སེམས་མ་ཡིན་པ་གཞན་
ལ་ཁྲོས་ན། དགེ་རྩ་འཇོམས་པར་མ་ཟད། ཆེན་པོ་ཡང་འཇོམས་པ་ཡོད་དེ། དགེ་
སློང་གིས་རང་གི་ལུས་ཀྱིས་མནོན་པའི་འོག་དཔག་ཚད་བརྒྱད་ཁྲི་བཞི་སྟོང་གི་རྡུལ་གྲངས་
དང་མཉམ་པའི་འཁོར་སྒྱུར་གྱི་རྒྱལ་སྲིད་སྟོང་འགྱུར་དུ་ལོངས་སྤྱོད་པའི་བསོད་ནམས་
བསགས་པ་དེ་ཡང་། གྲོགས་ཚངས་པ་ཚངས་པར་སྤྱོད་པ་ལ་གནོད་སེམས་བསྐྱེད་ན་
དགེ་རྩ་འཇོམས་པར་ཉེ་བར་འཁོར་གྱིས་ཞུས་པའི་མདོའི་ལུང་སྤྱི་དོན་དུ་དྲངས་པ་ལྟར་
དང༌། ཏིང་ངེ་འཛིན་རྒྱལ་པོའི་མདོ་ལས་ཀྱང་། ཕན་ཚུན་གནོད་པའི་སེམས་སུ་གང་
བྱེད་པ།། དེ་ལ་ཚུལ་ཁྲིམས་ཐོས་པས་སྐྱོབ་མི་བྱེད།། བསམ་གཏན་དང་ནི་དགོན་པས་
མི་སྐྱོབ་སྟེ།། སྦྱིན་དང་སངས་རྒྱས་མཆོད་པས་སྐྱོབ་མི་བྱེད། ཅེས་གསུངས་པའི་ཕྱིར།

འདིས་ཕན་ཚུན་ཁྲོས་ན་ཕྱིན་དྲུག་ཉམས་ལེན་གྱི་བྱ་བས་ཀྱང་སྐྱོབ་མི་ནུས་པར་བསྟན་ཏོ།།
ཁོང་ཁྲོས་དགེ་རྩ་བཅོམ་པའི་དོན་ཡིག་ཆར། ཟོད་པ་ཆུང་འབྲིང་ཆེ་གསུམ་གསུངས་ལ།
དེ་ཐམས་ཅད་བསྡུ་ན་གཉིས་སུ་འདུ་སྟེ། ལམ་གསར་སྐྱེ་མྱུར་བའི་ནུས་པ་བཅོམ་པ་དང་།
བདེ་འགྲོ་སོགས་ཀྱི་རྣམ་སྨིན་གྱི་འབྲས་བུ་ལ་གནོད་པ་བྱས་པ་གཉིས་སུ་འདུ་བའི་ཕྱིར།
ཁོང་ཁྲོས་དགེ་རྩའི་འབྲས་བུ་འབྱིན་པའི་ནུས་པ་གཏན་མེད་དུ་བྱེད་པ་ནི་མ་ཡིན་ཏེ།
ཊཱིཀ་ཆེན་ལས། དགེ་བ་འཇོམས་པ་ཡང་། ཁོང་ཁྲོ་སྐྱེས་མ་ཐག་ཏུ་རྒྱུད་ལ་དགེ་བ་མེད་
པར་འགྲོ་བ་མ་ཡིན་གྱི། འབྲས་བུ་འབྱིན་པའི་ནུས་པ་ལ་གནོད་པ་བྱས་པའོ།། དེ་
ལའང་ཟད་པ་ཆུང་འབྲིང་ཆེ་གསུམ་བཤད་པའི་གང་གནོད་པ་བྱས་ཚོད་དེ་སླར་སྨིན་མི་
ནུས་པའོ།། ཞེས་གསུངས་པའི་ཕྱིར། ཡིག་ཆ་རྣམས་སུ་སྲོག་གཅོད་མི་དགེ་བའི་ལས་
གཉེན་པོ་སྟོབས་བཞིས་བཤགས་ཟིན་པའི་གང་ཟག་གི་རྒྱུད་ལ་སྲོག་གཅོད་མི་དགེ་བའི་
ལས་ཀྱི་རྣམ་སྨིན་གྱི་འབྲས་བུ་ཡིད་མི་འོང་འབྱུང་མི་སྲིད་པར་གསུངས་པ་ལ། ཁ་ཅིག་
དེ་མི་འཐད་པར་ཐལ། དེ་འདྲའི་མྱོང་ངེས་ཀྱི་ལས་ཀྱང་། གཉེན་པོ་སྟོབ་བཞིས་
བཤགས་ཟིན་པའི་གང་ཟག་གི་རྒྱུད་ལ་ལས་དེའི་རྣམ་སྨིན་གྱི་འབྲས་བུ་ཡིད་མི་འོང་
འབྱུང་སྲིད་པའི་ཕྱིར། དེར་ཐལ། དེ་འདྲའི་ལས་ཀྱི་འབྲས་བུ་དག་ཚུལ་དམྱལ་བའི་
སྡུག་བསྔལ་ཆེན་པོ་མྱོང་འགྱུར་ཆུང་ངུར་བྱས་པ་དང་ཡུན་རིང་པོར་མྱོང་འགྱུར་ཐུང་ངུར་
བྱས་པ་དང་། ཚེ་འདིར་མགོ་བོ་ན་བ་སོགས་ཀྱི་སྡུག་བསྔལ་ཙམ་ལས་མྱོང་མི་དགོས་པ་
ལ་ལས་དེ་དག་པའི་ཐ་སྙད་བྱེད་པ་མ་གཏོགས་རྩ་བ་ནས་དག་པར་མ་བྱས་པའི་ཕྱིར་ན་མ་
ཁྱབ་སྟེ། ཡིག་ཆར་དེ་འདྲའི་ལས་ཀྱི་རྣམ་སྨིན་གྱི་འབྲས་བུ་ཡིད་མི་འོང་འབྱུང་མི་སྲིད་
པར་གསུངས་པ་ནི་དེ་རྩ་བ་ནས་དག་པའི་དབང་དུ་བྱས་སོ་བྱས་པ་ལ་ཁོ་ན་རེ། དེ་
འདྲའི་ལས་ཀྱི་རྣམ་སྨིན་རྩ་བ་ནས་དག་པ་མི་སྲིད་པར་ཐལ། དེ་མྱོང་ངེས་ཀྱི་ལས་ཡིན་
པའི་ཕྱིར། ཁྱབ་སྟེ། བཞི་བརྒྱ་པ་ལས། ངེས་པར་ཐོབ་འགྱུར་ལས་བཞིན་ནོ།། ཞེས་
དང་། ལུས་ཅན་རྣམས་ཀྱི་ལས་རྣམས་ནི།། བསྐལ་པ་བརྒྱར་ཡང་ཆུད་མི་ཟ།། ཞེས་
གསུངས་པའི་ཕྱིར་ན་མ་ཁྱབ་སྟེ། དེ་ལྟར་གསུངས་པ་སྟོབས་བཞི་སོགས་ཀྱིས་བཤགས་
སྡོམ་མ་བྱས་པའི་དབང་དུ་བྱས་པ་ཡིན་པའི་ཕྱིར། ཁོང་ཁྲོས་དགེ་རྩ་བཅོམ་པའི་གང་
ཟག་ཡོད། བྱས་པ་ལ་ཁ་ཅིག དགེ་རྩ་རྒྱུད་ལ་མི་ལྡན་པའི་གང་ཟག་ཡོད་པར་ཐལ།

འདོད་པའི་ཕྱིར་ན་མ་ཁྱབ། འདོད་ན། ཟག་མེད་སེམས་ཀྱི་ས་བོན་རྒྱུད་ལ་མི་ལྡན་པའི་
གང་ཟག་ཡོད་པར་ཐལ། འདོད་པའི་ཕྱིར། འདོད་ན། རིགས་ཆད་ཀྱི་གང་ཟག་ཡོད་
པར་ཐལ་ལོ།། ཡང་སྟོབས་བཞི་ཚང་བའི་བཤགས་སྡོམ་ཚུལ་བཞིན་དུ་བྱས་པས་མི་
འདག་པའི་སྡིག་པའི་ལས་མེད་བྱས་པ་ལ་ཁོ་ན་རེ། དེ་ཡོད་པར་ཐལ། ལས་ཀྱི་རྣམ་
པར་སྨིན་པ་ནི་མ་གཏོགས་སོ།། ཞེས་གསུངས་པའི་ཕྱིར་ན་མ་ཁྱབ་སྟེ། དེ་ལྟར་གསུངས་
པ་ལས་དེའི་འབྲས་བུ་སྨིན་ཟིན་པ་ལ་དགོངས་པའི་ཕྱིར། ཁོང་ཁྲོས་འཇོམས་པའི་དགེ་
རྩ་ཡིན་ན། རྣམ་སྨིན་གྱི་འབྲས་བུ་ཡིད་འོང་མི་འབྱིན་པས་ཁྱབ་ཟེར་ན། ཡང་མི་འཐད་
དེ། ཁོང་ཁྲོས་ཟད་པ་ཆུང་ངུ་ཙམ་བྱས་པའི་དགེ་རྩ་ཡོད་པའི་ཕྱིར། ཡང་དེ་ཡིན་ན།
འབྲས་བུ་ཡིད་འོང་རྒྱ་ཆེན་པོ་མི་འབྱིན་པས་ཁྱབ་ཟེར་བ་དང་། རྒྱུན་རིང་པོར་མི་འབྱིན་
པས་ཁྱབ་ཟེར་བ་མི་འཐད་དེ། དེ་ལ་འབྲས་བུ་ཡུན་རིང་པོར་འབྱིན་རུང་བཅོམ་ལ་རྒྱ་
ཆེན་པོར་འབྱིན་རུང་མ་བཅོམ་པ་དང་། རྒྱ་ཆེན་པོར་འབྱིན་རུང་བཅོམ་ལ་ཡུན་རིང་
པོར་འབྱིན་རུང་མ་བཅོམ་པའི་དགེ་རྩ་གཉིས་ཡོད་པའི་ཕྱིར། ཡང་མི་དགེ་བའི་ལས་
སྟོབས་ལྡན་ཡིན་ན། རང་ལས་སྟོབས་ཆུང་བའི་དགེ་རྩ་འཇོམས་བྱེད་ཡིན་པས་མ་ཁྱབ་
ཀྱང་། དེ་ཡིན་ན། རང་ལས་སྟོབས་ཆུང་བའི་དགེ་རྩའི་འབྲས་བུ་རྒྱང་རིང་དུ་སྲིང་ནུས་
ཡིན་པས་ཁྱབ་སྟེ། དཔེར་ན། འཆི་ཁ་མའི་གནས་སྐབས་སུ། དགེ་མི་དགེའི་ལས་
སྟོབས་ཆེ་ཆུང་གཉིས་ཀྱི་ནང་ནས་གང་སྟོབས་ཆེ་བ་དེའི་འབྲས་བུ་སྔོན་ལ་སྨིན་ནས།
ཅིག་ཤོས་ཀྱི་འབྲས་བུ་རྗེས་ལ་སྨིན། སྟོབས་ཆེ་ཆུང་མཉམ་ན་གང་འཆི་ཁར་མངོན་དུ་
གྱུར་བའི་དེའི་འབྲས་བུ་སྔོན་ལ་སྨིན་ནས། ཅིག་ཤོས་ཀྱི་འབྲས་བུ་རྗེས་ལ་སྨིན། དེ་ཡང་
མཉམ་ན་གང་གོམས་པ་ཤས་ཆེ་བ་དེའི་འབྲས་བུ་སྔོན་ལ་སྨིན་ནས། ཅིག་ཤོས་ཀྱི་འབྲས་
བུ་རྗེས་ལ་སྨིན། དེ་ཡང་མཉམ་ན་སྔོན་ལ་གང་བྱས་པ་དེའི་འབྲས་བུ་སྔོན་ལ་སྨིན་ནས།
ཅིག་ཤོས་རྗེས་ལ་སྨིན་པར་འགྱུར་པའི་ཕྱིར་ཏེ། མཛོད་འགྲེལ་དུ་དྲངས་པའི་མདོ་ལས།
ལས་ཀྱི་འཁོར་བ་ལྕི་གང་དང་། ཉེ་བ་གང་དང་གོམས་པ་གང་།། སྔོན་བྱས་གང་ཡིན་དེ་
དག་ལས།། སྔ་མ་སྔ་མ་རྣམ་སྨིན་འགྱུར།། ཞེས་གསུངས་པའི་ཕྱིར། དེས་ན་ཐར་
འདོད་རྣམས་ཀྱིས་ཁོང་ཁྲོ་སྒོ་དུ་མ་ནས་འགོག་རིགས་ཤིང། གལ་ཏེ་སྐྱེད་ན་ཡང་ཁོང་ཁྲོ་
དགེ་རྩ་འཇོམས་པ་སོགས་ཀྱི་ཉེས་དམིགས་མཐའ་དག་ལེགས་པར་ཤེས་པར་བྱས་ཏེ་

བཤགས་སྡོམ་དང་། བྱང་ཆུབ་ཀྱི་སེམས་སྒོམ་པ་དང་། སྟོང་ཉིད་སྒོམ་པ་སོགས་བྱས་ན་
སྡིག་པ་དག་པར་ཤིན་ཏུ་སླ་སྟེ། ཞི་བ་ལྷས། དེས་ནི་དུས་མཐའི་མེ་བཞིན་སྡིག་ཆེན་
རྣམས།། སྐད་ཅིག་གཅིག་གིས་ངེས་པར་བསྲེག་པར་བྱེད།། ཅེས་པ་ལྟ་བུའི་ལུང་རིགས་
དུ་མས་གྲུབ་པའི་ཕྱིར་རོ།། གཞན་ཡང་། ཁོང་ཁྲོས་ལྟ་བུའི་སྡིག་པ་མེད།། བཟོད་པ་ལྟ་
བུའི་དཀའ་ཐུབ་མེད།། ཅེས་གསུངས་པ་ལྟར། འཇུག་པ་ནས་བཤད་པའི་ཁོང་ཁྲོའི་
ཉེས་དམིགས་རྣམས་དང་། བཟོད་པའི་ཕན་ཡོན་རྣམས་ལེགས་པར་བསམ་པའི་སྒོ་ནས་
ཁོང་ཁྲོ་འགོག་པ་དང་བཟོད་པ་གོམས་པ་འདི་ཉམས་ལེན་གྱི་སྙིང་པོར་བྱ་དགོས་ཏེ། དེ་
མ་བྱས་ན། ཁོང་ཁྲོ་ཐམས་ཅད་ཞེ་སྡང་གི་དབང་གིས་རྒྱུ་ཆུང་ངུ་ཙམ་གྱིས་ཀྱང་། དགེ་
འདུན་གྱི་སྡེ་འཁྲུགས་སོགས་རྐྱེན་ཆེན་པོར་མི་འགྲོ་བའི་ངེས་པའང་མེད་པས་དྲན་ཤེས་
དང་ལྡན་པས་སྙིང་ལས་ཆུང་ངུར་གནས་དགོས་པ་ཡིན་ནོ།། བཟོད་པ་ལ་དབྱེ་ན།
གནོད་བྱེད་ལ་ཇི་མི་སྙམ་པའི་བཟོད་པ་དང༌། རང་རྒྱུད་ལ་སྡུག་བསྔལ་འབྱུང་བ་དང་དུ་
ལེན་པའི་བཟོད་པ་དང་། ཆོས་ལ་ངེས་པར་སེམས་པ་ལ་མོས་པའི་བཟོད་པ་དང་གསུམ་
ལས། དང་པོ་སྒོམ་ཚུལ་ནི། གནོད་བྱེད་ཀྱིས་རང་ལ་དབྱུག་པ་ཕངས་ཀྱང་ཁྲོ་བར་མི་
རིགས་ཏེ། དངོས་སུ་གནོད་བྱེད་ལ་ཁྲོ་ན་ནི་དབྱུག་པ་ལ་ཁྲོ་དགོས་ཤིང་། བརྒྱུད་ནས་
གནོད་བྱེད་ལ་ཁྲོ་ན་ནི། གནོད་བྱེད་དེ་ཡང་ཞེ་སྡང་གིས་རྒྱུད་བསྐུལ་བ་ཡིན་པས་ཁོ་བོའི་
རྒྱུད་ཀྱི་ཞེ་སྡང་ལ་ཡང་ཁྲོ་དགོས་པར་འགྱུར་བ་དང་། གནོད་བྱེད་ཀྱིས་རང་ལ་སྡུག་
བསྔལ་འབྱུང་ནི། རང་གིས་ཚེ་སྔོན་ལས་ངན་བསགས་པའི་དབང་གིས་གནོད་བྱེད་
བསྐུལ་བ་ཡིན་པས་རང་གིས་ལན་པ་ཡིན་ཏེ། དཔེར་ན། དམྱལ་བའི་སྲུང་མ་རྣམས་
ཀྱིས་རང་ལ་གནོད་པ་བྱེད་པ་དེ་རང་གིས་ལས་ངན་བསགས་པས་ལན་པ་བཞིན་ནོ།། དེ་
བསམས་ཏེ་ཇི་མི་སྙམ་པར་བཟོད་པ་དང༌། འཁོར་བ་ཐོག་མེད་ནས་རང་གི་ཕ་མ་སོགས་
སུ་མ་གྱུར་བ་མེད་པས་དེ་ལ་སྙིང་རྗེ་བསྐྱེད་པའི་སྒོ་ནས་ཇི་མི་སྙམ་པར་བཟོད་པ་དང་།
གནོད་བྱེད་ལ་བརྟེན་ནས་རང་གི་འདོད་རྒུ་ལོངས་སྤྱོད་དང་བརྙེན་བཀུར་སྙན་གྲགས་
སོགས་འབྱུང་བ་གེགས་བྱས་ཀྱང་། དེ་ལྟར་བྱས་པ་ནི་རང་གི་སེམས་གཡེང་བ་ཆུང་བ་
དང་། སྡིག་པ་ལ་མི་འཇུག་པ་དང་། དགེ་སྦྱོར་འཕེལ་བ་དང་། ངེས་འབྱུང་གི་བསམ་
པ་མི་སྐྱེ་བ་དང་ཐར་པ་སྒྲུབ་འདོད་ཀྱི་བློ་སྐྱེ་བ་སོགས་ཀྱི་རྒྱུར་འགྱུར་བས་གནོད་བྱེད་དེ་

དྲིན་ཅན་དུ་བསམ་པའི་སྒོ་ནས་དེ་ལ་ཇི་མི་སྙམ་པའི་བཟོད་པ་སྒོམ་པའོ།། གཉིས་པ་
སྒོམ་ཚུལ་ནི། གནོད་བྱེད་ལ་བརྟེན་ནས་རང་ལ་སྡུག་བསྔལ་བྱུང་བ་རང་གི་སྔོན་ལས་ཀྱི་
དབང་གིས་བྱུང་བ་ཡིན་པས་དེ་ལ་བཅོས་ཐབས་ཞིག་ཡོད་ན། མི་དགའ་བ་བྱ་མི་དགོས་
ལ། དེ་མེད་ན། ཇི་མི་དགའ་བ་བྱས་ཀྱང་། ཕན་པ་མེད་ཅིང་། དེ་ནས་རང་གི་ལས་
ངན་གྱི་འབྲས་བུ་སྨིན་པ་དང་དུ་ལེན་དགོས་པ་དང་། རང་གི་དགེ་བའི་བྱ་བ་མི་འགྲུབ་
པ་ལ་བརྟེན་ནས། སྡུག་བསྔལ་འབྱུང་བ་ལྟ་བུ་ལ་ཡང་བདག་གིས་སྔོན་ཆད་འཁོར་བ་ན་
འདོད་པ་ཅུང་ཟད་རེའི་ཕྱིར་ཡང་དོན་མེད་ཀྱི་སྡུག་བསྔལ་དུ་མ་དང་དུ་བླངས་ན། ད་ནི་
རང་གཞན་གྱི་ཕན་བདེ་དཔག་ཏུ་མེད་པ་བསྒྲུབ་པའི་དགེ་བ་ལ་ཞུགས་པ་ཡིན་སྙམ་པས།
སྔ་མ་ལས་བྱེ་བ་ཕྲག་འབུམ་འགྱུར་དུ་སྡུག་བསྔལ་དང་དུ་ལེན་དགོས་པ་དང་། བསོད་
ངེས་ཀྱི་མི་ཞིག་ལག་པའི་སོར་མོ་བཅད་ནས་ཐར་པར་བྱས་ན། དགའ་བ་ཆེན་པོ་སྐྱེ་བ་
ལྟར། མིའི་དཀའ་སྤྱད་ཀྱི་སྡུག་བསྔལ་ཕྲ་མོ་དེ་འདྲས་འཁོར་བ་དང་ངན་སོང་གི་སྡུག་
བསྔལ་མ་ལུས་པ་བཟློག་ནུས་པ་ནི་ལེགས་སོ་སྙམ་དུ་འཕྲལ་དུ་ཡུན་གྱི་སྡུག་བསྔལ་གཉིས་
ཀྱི་ཁྱད་པར་ལེགས་པར་བསམས་ནས་དང་ལེན་དགོས་པ་སོགས་མཐའ་ཡས་པ་ཞིག་
གསུངས་སོ།། ཆོས་ལ་ངེས་པར་སེམས་པ་ལ་མོས་པའི་བཟོད་པ་ཞེས་པའི་མོས་པའི་ཡུལ་
ལ་བརྒྱད་དེ། དང་པའི་ཡུལ། མངོན་དུ་བྱ་བའི་ཡུལ། འདོད་པའི་ཡུལ། བླང་དོར་
གྱི་ཡུལ་གཉིས། སྒོམ་པའི་ཡུལ་གཉིས། རྗེས་སུ་སྒྲུབ་པའི་ཡུལ་དང་བརྒྱད་ཡོད་པར་
ལམ་རིམ་ཆེན་མོར་གསུངས་ཤིང་། དེའི་ནང་གི་གཉིས་པ་དེ་ལ་ལམ་རིམ་ལས། མངོན་
དུ་བྱ་བའི་ཡུལ་ནི། བདག་མེད་པ་གཉིས་ཀྱི་དེ་ཁོ་ན་ཉིད་དོ།། ཞེས་གསུངས་པས།
ཆོས་ལ་ངེས་སེམས་ཀྱི་བཟོད་པ་ཡིན་ན་སྟོང་ཉིད་རྟོགས་པའི་བློ་ཡིན་དགོས་པ་འདྲའོ།།
བསྟན་དར་བའི་དབུ་མར་ཡང་དེ་འདྲའི་བཟོད་པ་དེ་ཡེ་ཤེས་ཀྱི་ཚོགས་ཁོ་ན་ཡིན་པར་
གསུངས་སོ།། ༈ ས་དེར་རྒྱལ་སྲས་བསམ་གཏན་མངོན་ཤེས་དང་
ཞེས་སོགས་ཀྱི་དོགས་གཅོད། ས་དེར་རྒྱལ་སྲས་བསམ་གཏན་མངོན་ཤེས་དང་།
ཞེས་པས་ས་གསུམ་པ་བའི་རྟོགས་པའི་ཡོན་ཏན་བསྟན་ཚུལ་ཡོད་དེ། ས་འདིར་བཟོད་
པའི་ཕར་ཕྱིན་གྱི་ཉམས་ལེན་ཆེས་ལྷག་པ་ཐོབ་པར་མ་ཟད། བསམ་གཏན་གཟུགས་

མེད་ཀྱི་སྙོམས་འཇུག་དང་། ཚད་མེད་བཞི། མངོན་ཤེས་དང་པོ་ལྔ་རྣམས་ཀྱང་།
ཆེས་ལྷག་པར་ཐོབ་པའི་ཕྱིར། དེ་ལྟར་ཐོབ་ཀྱང་བྱང་སེམས་དེས་སེམས་ཅན་གྱི་དོན་
བྱེད་པའི་ཚེ་འདོད་གཟུགས་ཀྱི་ཁམས་སུ་སྙིང་རྗེ་དང་། སྨོན་ལམ་གྱི་དབང་གིས་སྐྱེ་བ་
འཛིན་པ་མ་གཏོགས་བསམ་གཏན་དང་གཟུགས་མེད་ཀྱི་ཏིང་ངེ་འཛིན་གྱི་དབང་གིས་
གཟུགས་མེད་ལྟ་ཞོག འདོད་གཟུགས་ཀྱི་ཁམས་སུའང་སྐྱེ་བ་མི་འཛིན་ལ། དེས་
བསམ་གཏན་གཟུགས་མེད་ཀྱི་ཏིང་ངེ་འཛིན་གྱི་བསླབ་པ་ཆེས་མཆོག་ཏུ་གྱུར་པ་ཐོབ་ཀྱང་
དེ་ཙམ་གྱིས་བསམ་གཏན་གྱི་ཕར་ཕྱིན་གྱི་ཉམས་ལེན་ཆེས་ལྷག་པ་ཐོབ་པར་མི་འགྱུར་རོ།།
འདོད་ཆགས་ཞེ་སྡང་ཡོངས་སུ་ཟད་པར་འགྱུར།། ཞེས་པས་ས་གསུམ་པའི་སྤངས་པའི་
ཡོན་ཏན་བསྟན་ཚུལ་ཡོད་དེ། ས་འདིར་འཇིག་རྟེན་གྱི་བསམ་གཟུགས་ལ་བརྟེན་ནས་
ཅི་ཡང་མེད་མན་ཆད་ཀྱི་འཇིག་རྟེན་པའི་སྒོམ་སྤངས་སུ་གྱུར་པའི་ཆགས་སྡང་རྨོངས་
གསུམ་མངོན་གྱུར་བ་དང་བྲལ་བར་བྱེད་ནུས་པའི་ཕྱིར། དེས་ཀྱང་རྟག་ཏུ་འཇིག་རྟེན་
པ་ཡི་ནི།། ཞེས་སོགས་རྐང་པ་གཉིས་ཀྱིས་ས་གསུམ་པའི་འཕྲིན་ལས་ཀྱི་ཡོན་ཏན་བསྟན་
ཚུལ་ཡོད་དེ། བྱང་སེམས་དེས་ཕལ་ཆེར་ལྷའི་དབང་པོ་བརྒྱ་བྱིན་དུ་གྱུར་ནས། སེམས་
ཅན་རྣམས་ཀྱི་ཆགས་སོགས་ཉོན་མོངས་སྤོང་བ་དང་། འདོད་པ་ནས་འདོན་པ་སོགས་
ཀྱི་སྒོ་ནས་སེམས་ཅན་གྱི་དོན་བྱེད་པར་བསྟན་པའི་ཕྱིར། ༈ སེམས་བསྐྱེད་བཞི་
བའི་སྐབས་ཀྱི་དོགས་གཅོད། ཡོན་ཏན་མ་ལུས་བརྩོན་འགྲུས་རྗེས་འགྲོ་ཞིང་།།
ཞེས་པ་ནས། སྣང་བ་ཟངས་ཀྱིས་འོད་ལས་ལྷག་འབྱུང་ཞིང་། ཞེས་པའི་བར་གྱི་ས་
བཞི་པར་བརྩོན་འགྲུས་ཀྱི་ཕར་ཕྱིན་གྱི་ཉམས་ལེན་ཆེས་ལྷག་པ་ཐོབ་པའི་རྟོགས་པའི་ཡོན་
ཏན་དང་། སའི་ངེས་ཚིག་གམ་སྒྲ་བཤད་བསྟན་ནས། རང་དུ་ལྟ་བ་དང་འབྲེལ་ཡོངས་
སུ་ཟད། ཅེས་པས་སྤངས་པའི་ཡོན་ཏན་བསྟན་པ་ཡིན་ལ། འོ་ན། ༈ བརྩོན་འགྲུས་ཀྱི་
ངོ་བོ་ཇི་ལྟ་བུ་ཡིན་ཞེ་ན། དམིགས་པ་དགེ་བ་ལ་དམིགས་ནས་རྣམ་པ་མངོན་པར་སྤྲོ་
བའི་སེམས་བྱུང་དེ། བརྩོན་འགྲུས་ཀྱི་མཚན་ཉིད། དབྱེ་ན། གོ་ཆའི་བརྩོན་འགྲུས།
དགེ་བ་ཆོས་སྡུད་ཀྱི་བརྩོན་འགྲུས། སེམས་ཅན་དོན་བྱེད་ཀྱི་བརྩོན་འགྲུས་དང་གསུམ་
ཡོད་པར་ལམ་རིམ་ལས་གསུངས་སོ།། རང་དུ་ལྟ་བ་དང་འབྲེལ་ཡོངས་སུ་ཟད།། ཅེས་

པའི་ཚིག་རྐང་དེའི་དོན་སྙིང་རྗེའི་དོགས་གཅོད་ཀྱི་སྐབས་སུ་བཤད་ཟིན་ཀྱང་། སྐབས་
འདིར་དོགས་པ་གཅོད་པ་ནི་ལེགས་བཤད་སྙིང་པོ་སོགས་གཞུང་མང་པོ་ལས། ཐལ་
འགྱུར་པའི་ལུགས་ལ་རང་རྒྱུད་པ་མན་ཆད་ཀྱིས་འདོད་པའི་གང་ཟག་རང་སྐྱ་ཐུབ་པའི་
རྫས་ཡོད་དུ་འཛིན་པའི་བདག་འཛིན་ཐམས་ཅད་བདག་འཛིན་ཀུན་བཏགས་སུ་
གསུངས་ཤིང་། དེའི་ཡུལ་དུ་གྱུར་པའི་བདག་དེ་ཕྱི་རོལ་པས་ཀུན་བཏགས་པའི་ནང་གི་
བྱེད་པའི་སྐྱེས་བུ་ཡོད་པར་བཟུང་བའི་ཡུལ་ཡིན་པར་གསུངས་པ་ལ། ཁ་ཅིག དེ་ལྟར་
ན། རང་དུ་ལྟ་བ་དང་འབྲེལ་ཡོངས་སུ་ཟད།། ཅེས་པས་ས་བཞི་པའི་ངོ་སྐལ་གྱི་སྤངས་
བྱར་གྱུར་པའི་གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་བདག་ཡོད་པར་
གསུངས་པ། ཊཱིཀ་ཆེན་ལས། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པ་ནི་གྲུབ་
མཐས་བློ་མ་བསྒྱུར་བ་ལ་ཡང་ཡོད་པའི་ཤེས་བྱེད་དུ། མདོ་ལས་ཀྱང་། འཇིག་ལྟ་ལྷན་
སྐྱེས་ཡོད་པར་བསྟན་ཏེ་ཞེས་གསུངས་པ་དང་། བདེ་ཉིའི་དང་། བྱང་རྩེའི་དབུ་མར་
ཡང་། རང་རྒྱུད་པ་མན་ཆད་ཀྱི་འདོད་པའི་གང་ཟག་གི་བདག་འཛིན་ཀུན་བཏགས་སུ་
འདོད་ན། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་བློ་ལྷན་སྐྱེས་མེད་པར་
ཐལ་བ་འཕངས་པ་དང་འགལ་པར་འགྱུར་རོ།། ཞེ་ན། སྐྱོན་མེད་དེ། གང་ཟག་རང་
སྐྱ་ཐུབ་པའི་རྫས་ཡོད་དུ་འཛིན་པའི་བློ་ཡིན་ན། རང་རྒྱུད་པ་མན་ཆད་ཀྱིས་འདོད་པའི་
གང་ཟག་གི་བདག་འཛིན་ཡིན་མི་དགོས་པའི་ཕྱིར། དེར་ཐལ། གང་ཟག་རང་སྐྱ་ཐུབ་
པའི་རྫས་ཡོད་དུ་འཛིན་པའི་བློ་ལ་ཚོང་པ་ཚོང་དཔོན་གཉིས་དབང་བསྒྱུར་བྱ་སྒྱུར་བྱེད་
ཡིན་པ་ལྟར། གང་ཟག་དང་ཕུང་པོ་གཉིས་དབང་བསྒྱུར་བྱ་སྒྱུར་བྱེད་ལྟ་བུར་རང་སྐྱ་
ཐུབ་པའི་རྫས་ཡོད་དུ་འཛིན་པའི་བློ་ཞིག་དང་། ཕྱུགས་དང་ཕྱུགས་རྫི་དབང་བསྒྱུར་བྱ་
སྒྱུར་བྱེད་ཡིན་པ་ལྟར། གང་ཟག་ཕུང་པོ་གཉིས་དབང་བསྒྱུར་བྱ་སྒྱུར་བྱེད་ལྟ་བུར་ཕུང་
པོ་དང་མཚན་ཉིད་མི་མཐུན་པར་རང་སྐྱ་ཐུབ་པའི་རྫས་ཡོད་དུ་འཛིན་པའི་བློ་ཞིག་དང་
གཉིས་ཡོད་པའི་དང༌ པོ་དེ་རགས་པའི་གང་ཟག་གི་བདག་འཛིན་ལྷན་སྐྱེས་དང་།
གཉིས་པ་དེ་རགས་པའི་བདག་འཛིན་ཀུན་བཏགས་ཡིན་པའི་ཕྱིར། ཕྱི་མ་གྲུབ་སྟེ།
ལེགས་བཤད་སྙིང་པོ་ལས། དེ་ལ་ཕུང་པོ་དང་མཚན་ཉིད་མི་མཐུན་པའི་རང་སྐྱ་ཐུབ་
པའི་རྫས་ཡོད་དུ་འཛིན་པ་ནི། གང་ཟག་རྐང་ལག་སོགས་ཀྱི་ཆོས་ལས་རྫས་གཞན་དུ་

འཛིན་པ་ཡིན་པས་གྲུབ་མཐས་བློ་མ་བསྒྱུར་བ་ལ་མེད་དོ།། ཞེས་དང་། ཊཱིཀ་ཆེན་ལས།
གང་ཟག་ཕུང་པོ་དང་མཚན་ཉིད་མི་མཐུན་པའི་དོན་གཞན་དུ་ཡོད་པར་འཛིན་པ་ནི་
གྲུབ་མཐས་བློ་མ་སྒྱུར་པ་ལ་མེད་དོ།། ཞེས་དང་། རྗེ་དྲུང་དབུ་མར། ཐུན་མོང་བའི་
འཇིག་ལྟ་ཀུན་བཏགས་ཀྱི་མཚན་གཞིར་རང་རྒྱུད་ཀྱི་གང་ཟག་ཕུང་པོ་དང་མཚན་ཉིད་མི་
མཐུན་པའི་གཞན་དུ་འཛིན་པའི་ལྷས་སྦྱིན་གྱི་རྒྱུད་ཀྱི་ཤེས་རབ་ཉོན་མོངས་ཅན་ལྟ་བུའོ།།
ཞེས་དང་། རྗེ་ངག་དབང་བྱམས་པའི་རྒལ་བརྟགས་སུ། གང་ཟག་ཕུང་པོ་དང་མཚན་
ཉིད་མི་མཐུན་པའི་རང་སྐྱ་ཐུབ་པར་འཛིན་པ་ཀུན་བརྟགས་ཁོ་ན་ལ་བཤད་པ་ནི། གང་
ཟག་ཕུང་པོ་དང་མཚན་ཉིད་མི་མཐུན་པའི་རང་སྐྱ་ཐུབ་པ་དེ་ཉིད་ཕུང་པོ་ལས་ཐ་དད་དུ་
གྲུབ་པོ་སྙམ་དུ་འཛིན་པ་ལ་བཞད་དགོས་ཏེ། ཞེས་གསུངས་པས། དོན་གཞན་དུ་མ་
སྦྱར་ན། དེ་ལ་ལྷན་སྐྱེས་ཤིག་ཀྱང་ཡོད་འདྲ་བར་གསུངས། བློ་གླིང་དབུ་མར། གང་
ཟག་རང་སྐྱ་ཐུབ་པའི་རྫས་ཡོད་དུ་འཛིན་པའམ་གང་ཟག་ཕུང་པོ་ལ་དབང་བསྒྱུར་བ་
པོར་འཛིན་པ་ལ་ལྷན་སྐྱེས་ཡོད་པ་དང༌། གང་ཟག་ཕུང་པོ་དང་མཚན་ཉིད་མི་མཐུན་
པའི་གཞན་དུ་འཛིན་པ་རྟག་གཅིག་རང་དབང་ཅན་འཛིན་པ་ལ་བྱེད་རིགས་ཏེ། ཕུང་
པོ་དེ་མི་རྟག་པ་དང་ཆ་བཅས་དང་གཞན་དབང་ཅན་ཡིན་པའི་ཕྱིར། ཞེས་གསུངས་
པའི་ཕྱིར། སྤྲ་དྷི་དཀའ་ཆེན་གྱི་དངོས་སློབ་དགེ་བཤེས་བློ་བཟང་དགེ་ལེགས་ཀྱི་དྲང་
ངེས་དཀའ་འགྲེལ་དུ། དེ་ལ་སྤྱིར་གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་
འཛིན་པ་ལ་ཡང་ལྷན་སྐྱེས་ཀྱི་འཛིན་པ་ཡོད་མོད་ཀྱང་། གང་ཟག་ཕུང་པོ་དང་མཚན་
ཉིད་མི་མཐུན་པའི་རང་སྐྱ་བར་འཛིན་པ་ནི་གྲུབ་མཐས་བློ་མ་བསྒྱུར་བ་ལ་མེད་པས་ཀུན་
བཏགས་ཁོ་ནར་འཇོག་དགོས་སོ།། ཞེས་དང་། དགེ་བཤེས་ཚེ་བརྟེན་གྱི་དྲིས་ལན་དུ་
ཚོང་དཔོན་ཚོང་པ་རྣམས་ཀྱི་ནང་ན་གཙོ་བོ་ཡིན་ཀྱང་། ཚོང་པ་ལས་ངོ་བོ་ཐ་དད་དུ་
མེད་པ་ལྟར། གང་ཟག་ཀྱང་ཕུང་པོ་ལས་ངོ་བོ་ཐ་དད་དུ་མེད་ཀྱང་། དེ་ལ་དབང་
བསྒྱུར་བའི་གཙོ་བོ་ཡིན་པས་ཁྱབ་པར་དུ་བྱས་པའི་རང་སྐྱ་བར་འཛིན་པ་ནི་ཐལ་འགྱུར་
པས་འདོད་པའི་ལྷན་སྐྱེས་དང་། ཕུང་པོ་ཕྱུགས་དང་གང་ཟག་ཕྱུགས་རྫི་ལྟ་བུའི་ངོ་བོ་ཐ་
དད་པས་ཁྱད་པར་དུ་བྱས་པའི་རང་སྐྱ་བར་འཛིན་པ་རང་རྒྱུད་པ་མན་ཆད་ཀྱིས་འདོད་
པའི་བདག་འཛིན་དུ་བཤད་དོ།། ཕྱི་མ་ནི་ཀུན་བཏགས་སུ་གོ་སླའོ་གསུངས་པ་གང་ཞིག
།47

རང་རྒྱུད་པ་མན་ཆད་ཀྱིས་ཀྱང་དེ་ལས་ཕྲ་བའི་གང་ཟག་གི་བདག་འཛིན་འཇོག་མི་ཤེས་
པའི་ཕྱིར། ལེགས་བཤད་སྙིང་པོར། དེའི་ཡུལ་དུ་གྱུར་པའི་བདག་དེ་ཕྱི་རོལ་པས་ཀུན་
བཏགས་པའི་ནང་གི་བྱེད་པའི་སྐྱེས་བུ་ཡོད་པར་བཟུང་བའི་ཡུལ་ཡིན་པར་གསུངས་པའི་
དོན་ནི། རང་སྐྱ་ཐུབ་པའི་རྫས་ཡོད་ཀྱི་བདག་དེ་དང་། ཕྱི་རོལ་པས་རྣམ་གྲངས་དུ་
མས་འཐད་པ་འཇུག་སྟེ། རྟག་གཅིག་རང་དབང་ཅན་དང་ལྡན་པའི་སྒོ་ནས་ཡོད་པར་
བཟུང་བའི་ནང་གི་བྱེད་པའི་སྐྱེས་བུ་ཡོད་པར་འཇོག་ཅིང་དེ་ལྟར་འཇོག་པའི་སྐྱེས་བུ་དེ་
ཕྱི་རོལ་པས་རང་སྐྱ་ཐུབ་པའི་བདག་དེ་ཉིད་གཞིར་བཟུང་ནས་ཡོད་པར་དམ་བཅའ་བའི་
རྒྱུ་མཚན་གྱིས་ཕྱི་རོལ་པས་ཀུན་བཏགས་པའི་ནང་གི་བྱེད་པའི་སྐྱེས་བུ་ཡོད་པར་བཟུང་
བའི་ཡུལ་ཡིན་ཞེས་གསུངས་པ་ཡིན་གྱི། སྤྱིར་བདག་དེ་ཉིད་ཕྱི་རོལ་པས་ཀུན་བཏགས་
དེའི་དམིགས་ཡུལ་དང། འཛིན་སྟངས་ཀྱི་ཡུལ་གཉིས་སུ་ཕྱེ་བའི་དམིགས་ཡུལ་དང་
འཛིན་སྟངས་ཀྱི་ཡུལ་གང་དུ་ཡང་འཇོག་པ་མིན་ནོ།། གང་ལྟར་ཡང་གང་ཟག་རང་སྐྱ་
ཐུབ་པའི་རྫས་ཡོད་དུ་འཛིན་པའི་བློ་དང། རྟག་གཅིག་རང་དབང་ཅན་དུ་འཛིན་པའི་
བློ་གཉིས་འགལ་ཡང་། གང་ཟག་ཕུང་པོ་དང་མཚན་ཉིད་མི་མཐུན་པར་འཛིན་པའི་བློ་
དེ་ལ་རང་སྐྱ་ཐུབ་པའི་རྫས་ཡོད་དུ་འཛིན་པའི་བློ་དང་། རྟག་གཅིག་རང་དབང་ཅན་དུ་
འཛིན་པའི་བློ་གཉིས་འཇོག་དགོས་པ་འདྲའོ།། གང་ཟག་རང་སྐྱ་ཐུབ་པའི་རྫས་ཡོད་དུ་
འཛིན་ཚུལ་དང༌། རྟག་གཅིག་རང་དབང་ཅན་དུ་འཛིན་ཚུལ་མི་འདྲ་བ་ཡང་། རང་སྐྱ་
ཐུབ་པའི་རྫས་ཡོད་དུ་འཛིན་པའི་བློ་དེ་ལ་གཟུགས་ཕུང་ལྟ་བུ་སྐྱེ་བ་དེ་དང་དེར་གསར་དུ་
གྲུབ་དགོས་པས་སྐད་ཅིག་རེ་རེར་སྐྱེ་འཇིག་བྱེད་པའི་རང་བཞིན་ཅན་དུ་སྣང་ཞིང་།
གང་ཟག་ནི་རྒྱུན་བརྟན་པ་ཡིན་པས་ཕུང་པོ་ལ་ལྟོས་ཏེ་སྐྱེ་འཇིག་མི་བྱེད་པའི་ཚོད་ལྟ་བུར་
སྣང་བ་ཡང་། བློ་ངོ་དེར་ཕུང་པོ་དང་མཚན་ཉིད་མི་མཐུན་པར་སྣང་བ་ལྟར་དུ་འཛིན་
ཡིན་ལ། མཐའ་གཅིག་ཏུ་ཕུང་པོ་འདུས་བྱས་སུ་མཚོན་པའི་མཚན་ཉིད་དང་། གང་
ཟག་སྐྱེ་འཇིག་མི་བྱེད་པའི་རྟག་པའི་རང་བཞིན་ཅན་གྱི་མཚན་ཉིད་མི་མཐུན་པར་འཛིན་
པ་མིན་ནོ།། གལ་ཏེ་དེ་ལྟར་ཡིན་ན་གང་ཟག་ཕུང་པོ་དང་མཚན་ཉིད་མི་མཐུན་པའི་
རྫས་ཡོད་དུ་འཛིན་བའི་བློ་དང་། ཕྱི་རོལ་པས་བཏགས་པའི་རྟག་གཅིག་རང་དབང་
ཅན་དུ་འཛིན་པའི་བློ་གཉིས་ཁྱད་མེད་དུ་འགྱུར་དགོས་པ་ལས་དེ་ཡང་མ་ཡིན་པའི་ཕྱིར།

སྔ་མའི་འཛིན་སྟངས་ཀྱི་བདག་དེ་ནི་ཕྱི་རོལ་པས་བཏགས་པ་ལྟར་གྱི་རྟག་པ་དེ་ཉིད་མིན་
ཞིང༌། དེ་ནི་རང་སྐྱ་ཐུབ་པའི་རྫས་ཡོད་དུ་འཛིན་པའི་བློ་དེའི་འཛིན་སྟངས་ཀྱི་ཡུལ་དུ་མི་
འཇོག་པས། ཕུང་པོ་དང་མཚན་ཉིད་མི་མཐུན་པའི་རང་སྐྱ་བར་འཛིན་པའི་བློ་དེ་ལ་
རྟག་གཅིག་རང་དབང་ཅན་གྱི་འཛིན་ཚུལ་ཚང་བའི་དོན་མེད་དོ།། ཡང་གང་ཟག་རང་
སྐྱ་ཐུབ་པའི་རྫས་ཡོད་དུ་འཛིན་པའི་བློ་དེ་ལ་གང་ཟག་ཚུགས་ཐུབ་ཏུ་གྲུབ་པར་འཛིན་པ་
ཞེས་ཀྱང་གསུངས་ཏེ། གང་ཟག་ཚུགས་ཐུབ་ཏུ་གྲུབ་པས་སྟོང་པ་རྗེ་ཁོལ་ལྟར་རང་སྐྱ་
ཐུབ་པའི་རྫས་ཡོད་ཀྱིས་སྟོང་པའི་དོན་དུ་གསུངས་པའི་ཕྱིར། ཡང་གང་ཟག་རྟག་
གཅིག་རང་དབང་ཅན་དུ་འཛིན་པའི་བློ་ལྷན་སྐྱེས་མེད་ན། གང་ཟག་རྟག་པར་འཛིན་
པའི་བློ་ལྷན་སྐྱེས་ཀྱང་མེད་དགོས་ལ། དེ་མེད་ན། སྒྲ་རྟག་པར་འཛིན་པའི་བློ་ལྷན་སྐྱེས་
མེད་པར་དབུ་མའི་སྐབས་ཀྱི་ཡིག་ཆར་གསུངས་པའི་ཕྱིར་ཟེར་ན་དཔྱད་པར་བྱའོ།།
ཡང་ལུགས་འདིར་རང་རྒྱུད་པ་མན་ཆད་ཀྱིས་འདོད་པའི་གང་ཟག་གི་བདག་འཛིན་
ཐམས་ཅད་བདག་འཛིན་ཀུན་བཏགས་ཡིན་ན། གང་ཟག་རང་སྐྱ་ཐུབ་པའི་རྫས་ཡོད་
དུ་འཛིན་པའི་བློ་སྤྱི་ཙམ་པ་དེ་བདག་འཛིན་ཀུན་བཏགས་ཡིན་པར་ཐལ། དེ་རང་རྒྱུད་
པ་མན་ཆད་ཀྱིས་འདོད་པའི་བདག་འཛིན་ཡིན་པའི་ཕྱིར། དེར་ཐལ། དེ་རང་རྒྱུད་པ་
མན་ཆད་ཀྱིས་བདག་འཛིན་དུ་འདོད་པའི་བདག་འཛིན་རགས་པ་ཡིན་པའི་ཕྱིར་ཟེར་ན།
དགྲ་བཅོམ་པ་རྣམས་ཀྱང་མངོན་པ་གཉིས་ནས་བཤད་པའི་དགྲ་བཅོམ་པ་ཡིན་པར་ཐལ།
དེ་རྣམས་མངོན་པ་གཉིས་ནས་དགྲ་བཅོམ་དུ་བཤད་པའི་དགྲ་བཅོམ་ཡིན་པའི་ཕྱིར།
ཁྱབ་པ་འགྲིག ཡང་གང་ཟག་རྟག་གཅིག་རང་དབང་ཅན་དུ་འཛིན་པའི་བློ་དང་།
གང་ཟག་ཕུང་པོ་དང་མཚན་ཉིད་མི་མཐུན་པར་འཛིན་པའི་བློ་གང་ཟག་ཕུང་པོ་དང་ངོ་
བོ་ཐ་དད་དང་། ཕུང་པོ་ལས་དོན་གཞན་དུ་འཛིན་པ་མཚུངས་སམ་མི་མཚུངས་སྙམ་ན།
བློ་དེ་གཉིས་ཀྱི་འཛིན་ཚུལ་མི་འདྲ་ཚུལ་མཐའ་གཅིག་ཏུ་འདི་ཡིན་འདི་མིན་ཞེས་ཁ་
མཚོན་གཅོད་དཀའ་ཡང་གོང་དུ་དྲངས་པའི་ལུང་དེ་དག་དང༌། ཁྱད་པར་དུ་ལེགས་
བཤད་སྙིང་པོར། དེ་ཡང་རྗེ་ཁོལ་ལྟར་ཕུང་པོ་དང་མཚན་ཉིད་མི་མཐུན་པར་རང་སྐྱ་
བར་སྣང་ལ། དེ་ཞིན་དུ། ཡོད་པར་ཞེན་པ་ནི་རྫས་སུ་ཡོད་པར་འཛིན་པའོ།། དེ་
བཀག་པ་ན་གང་ཟག་དེ་ཕུང་པོ་ལ་བཏགས་པ་ཙམ་དུ་འགྱུར་ཏེ། ཙམ་གྱིས་ནི་ཕུང་པོ་

ལས་དོན་གཞན་དུ་ཡོད་པ་གཅོད་པའོ།། ཞེས་དང་། ཊིཀ་ཆེན་ལས། སེམས་ཅན་
སྐད་ཅིག་གིས་འཇིག་པར་ངེས་པ་ན། རྟག་གཅིག་རང་དབང་ཅན་གྱི་སེམས་ཅན་ཡོད་
པ་བློ་ངོར་ཁེགས་པས། ཕུང་པོ་ལས་ངོ་བོ་ཐ་དད་པས་སེམས་ཅན་མེད་པ་ངེས་པར་ནུས།
དེའི་ཚེ་སེམས་ཅན་ཕུང་པོའི་ཚོགས་ཙམ་ལ་བཏགས་པར་ཁོང་དུ་ཆུད་པས། ཞེས་དང་།
སྟོང་ཐུན་ལས་དེ་ཡང་རྗེ་ཁོལ་ལྟར་བདག་ཕུང་པོ་དང་མཚན་ཉིད་མི་མཐུན་པའི་རང་སྐྱ་
བར་སྣང་ལ་དེ་ལྟར་དུ་ཡོད་པར་ཞེན་པ་ནི་བདག་རྫས་ཡོད་དུ་འཛིན་པའོ།། དེ་ཡང་
ངའོ་སྙམ་པའི་དམིགས་ཡུལ་དུ་གྱུར་པའི་བདག་དེ་རྟག་མི་རྟག་དང་གཅིག་དུ་མ་སོགས་
གང་དུ་ཡོད་སྙམ་དུ་སེམས་པ་ལ་ཞུགས་ནས་དཔྱད་པ་ན། རྒྱུ་མཚན་ཕྱིན་ཅི་ལོག་ལ་
བརྟེན་ནས་སྐྱེ་འཇིག་མི་བྱེད་པའི་རྟག་དངོས་དང་། ཆ་ཤས་མེད་པའི་གཅིག་པུ་སོགས་
སུ་འཛིན་པ་ནི་བདག་འཛིན་ཀུན་བཏགས་ཀྱི་རྟག་གཅིག་རང་དབང་ཅན་གྱི་འཛིན་ཚུལ་
དུ་འདོད་ཀྱི། ཞེས་དང་། སྤྱི་དོན་ལས། སྙིང་རྗེ་གཉིས་པ་རྒྱུད་ལྡན་གྱི་གང་ཟག་དེས་
སེམས་ཅན་མི་རྟག་པར་ཚད་མས་ངེས་པ་གང་ཞིག སེམས་ཅན་མི་རྟག་པར་ངེས་པ་ན།
རྟག་གཅིག་རང་དབང་ཅན་གྱི་སེམས་ཅན་མེད་པར་ངེས་ནུས། དེ་ངེས་པ་ན་དེ་ལ་
བརྟེན་ནས་ཕུང་པོ་ལས་ངོ་བོ་ཐ་དད་པའི་སེམས་ཅན་མེད་པར་ངེས་པའི་སྒོ་ནས་སེམས་
ཅན་ཕུང་སོགས་ཀྱི་ཆོས་ཙམ་ལ་བརྟེན་ནས་བཏགས་པར་ཁོང་དུ་ཆུད་ནུས་པའི་ཕྱིར།
ཞེས་དང་། འོན་ཀྱང་གོང་དུ་དྲངས་པའི་ཊིཀ་ཆེན་ལས། དེ་ལ་བརྟེན་ནས་ཞེས་མ་
གསུངས་སོ།། དགེ་བཤེས་བློ་བཟང་དགེ་ལེགས་ཀྱི་དྲངས་ངེས་དཀའ་འགྲེལ་དུ།
འདིའི་རང་སྐྱ་ཐུབ་ཚུལ་ཡང་ཕུང་པོའི་རང་བཞིན་ཅན་གི་རྫས་ཙམ་མིན་པའི་རྒྱུན་བརྟན་
པ་ཕུང་པོའི་རྗེས་སུ་འགྲོ་བའི་འབྲེལ་བ་ཙམ་ཡོད་ཀྱང་། ཕུང་པོ་དང་བདག་ཉིད་གཅིག་
པ་དང་ངོ་བོ་ཐ་དད་པ་གང་དུ་ཡང་མཐའ་གཅིག་ཏུ་བཟུང་དུ་མེད་པའི་རང་དབང་བའི་
རྫས་གང་ཡིན་པ་དེ་ཉིད་རྟག་པ་མཐའ་བཟུང་བ་རང་སྐྱ་ཐུབ་པའི་རྫས་ཡོད་ཀྱི་བདག་ཨི་
ཐི་པ་ཡིན་ནོ།། ཞེས་དང་། རྟག་གཅིག་རང་དབང་ཅན་གྱི་བདག་ཁེགས་པས་གང་ཟག་
དེ་ཕྱི་རོལ་པའི་བརྟགས་པ་ལྟར་གྱི་རྟག་པ་ཡིན་པ་གཅོད་ལ། གང་ཟག་ཕུང་པོ་དང་
མཚན་ཉིད་མི་མཐུན་པའི་རྗེ་ཁོལ་ལྟར་གྱི་རང་སྐྱ་ཐུབ་པའི་རྫས་ཡོད་དུ་གྲུབ་པ་བཀག་
པས་ནི་གང་ཟག་ཕུང་པོ་ལ་བརྟགས་པ་ཙམ་མིན་པ་གཅོད་ཅེས་པའི་དོན་ནོ། ཞེས་

གསུངས་པ་འདི་དག་ལ་བརྟེན་ནས་ཤེས་དགོས་སོ། མདོར་ན། རང་རྒྱུད་པས་འདོད་
པའི་གང་ཟག་གི་བདག་འཛིན་ཐམས་ཅད་བདག་འཛིན་ཀུན་བཏགས་ཡིན་པ་བཞིན་དུ།
དེས་འདོད་པའི་ཆོས་ཀྱི་བདག་འཛིན་ཡང་མཚུངས་དགོས་ཏེ། གཉལ་སྟོན་དཀའ་
འགྲེལ་ལས། རིགས་པ་དེ་དག་གི་གནད་ཀྱིས་ཞེས་སོགས་ཀྱི་དོན་ནི། བློ་གནོད་མེད་ལ་
སྣང་བའི་དབང་གིས་བཞག་པ་མ་ཡིན་པར་རང་གི་ངོ་བོའི་སྒོ་ནས་ཡོད་པར་འཛིན་པའི་
བློ་དེ་ཆོས་ཀྱི་བདག་འཛིན་ཀུན་བརྟགས་ཡིན་ཏེ། དེ་འདྲའི་བློ་དེ་གྲུབ་མཐས་བློ་བསྒྱུར་
བ་ཁོ་ན་ལ་ཡོད་ཀྱི། གྲུབ་མཐའ་མི་ཤེས་པའི་བྱ་རི་དྭགས་སོགས་ལ་མེད་པའི་ཕྱིར།
ཞེས་དང༌། གོང་གི་དཀའ་འགྲེལ་དེར་ཡང་། རིགས་པ་དེ་དག་གི་གནད་ཀྱིས་རང་རྒྱུད་
པས་བཤད་པའི་ཆོས་ཀྱི་བདག་འཛིན་ལྷན་སྐྱེས་སུ་འདོད་པ་ཡང་ཀུན་བརྟགས་སུ་བྱའོ།།
ཞེས་གསུངས་པའི་ཕྱིར། ༈ སེམས་བསྐྱེད་ལྔ་བའི་སྐབས་ཀྱི་དོགས་
གཅོད། བདག་ཉིད་ཆེ་དེ་བདུད་རྣམས་ཀུན་གྱིས་ཀྱང༌།། ཞེས་སོགས་ཀྱི་སྐབས་སུ་།
ལུགས་འདིར་འགོག་བདེན་ཆོས་ཉིད་དུ་འཇོག་པའི་དགག་བྱ་ཤེས་བྱ་ལ་མི་སྲིད་ཀྱང་།
དེ་འགོག་བདེན་དུ་འཇོག་པའི་དགག་བྱ་ཤེས་བྱ་ལ་སྲིད་དེ། དེ་རང་ཐོབ་བྱེད་ཀྱི་ཐབས་
སུ་གྱུར་བའི་བར་ཆད་མེད་ལམ་གྱི་ངོ་སྐལ་གྱི་དྲི་མ་བཀག་པའི་མེད་དགག་ཡིན་པའི་ཕྱིར།
དྲི་མ་དང་བཅས་པའི་སེམས་ཀྱི་ཆོས་ཉིད་རྣམས་དྲི་མས་ཇེ་དག་ཏུ་སོང་སྟེ་ཉོན་སྒྲིབ་
སྤངས་པ་དེའི་བྲལ་ཆ་མྱང་འདས་སུ་འགྱུར། ཤེས་སྒྲིབ་སྤངས་པ་ན་ཆོས་སྐུར་འགྱུར་
པའི་ཕྱིར། དེར་ཐལ། སོ་སྐྱེའི་རྒྱུད་ཀྱི་སེམས་ཀྱི་ཆོས་ཉིད་རང་བཞིན་གནས་རིགས་དེ་
མཐོང་སྤངས་དང་བྲལ་བའི་ཚེ་དེའི་བྲལ་ཆ་འགོག་བདེན་དུ་འགྱུར་ལ། དེ་འདྲའི་
འགོག་བདེན་གྱི་དགག་བྱ་ལ་ཤེས་བྱ་ལ་སྲིད་པ་མཐོང་སྤངས་དང་། ཤེས་བྱ་ལ་མི་སྲིད་
པ་བདེན་གྲུབ་གཉིས་འཇོག་དགོས་པས་དེ་འདྲའི་འགོག་བདེན་དེ་རང་གི་འགག་བྱ་ཤེས་
བྱ་ལ་སྲིད་པ་དང་མི་སྲིད་པ་གཉིས་ཀ་བཀག་པའི་མེད་དགག་ཏུ་འདོད་དགོས་པར་རྗེ་
དྲུང་དབུ་མ་ལས་ཤེས་ནུས་སོ༎ ལུགས་འདིར་བདེན་བཞི་ཕྲ་རགས་ཀྱི་དབྱེ་བ་འབྱེད་
ཚུལ་རིང་སོང་སྐབས་ཀྱི་ཡིག་ཆར་ལམ་ཙམ་གསལ་བ་བཞིན་སྔར་བཤད་ཟིན་ཀྱང་།
སླར་ཡང་ཞིབ་ཏུ་བཤད་ན་འདི་ལྟ་སྟེ། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་

པའི་འཇིག་ལྟས་ཀུན་ནས་བསླངས་པའི་ལས་ཉོན་གཉིས་ལ་ཀུན་འབྱུང་དུ་བྱས་པའི་རྒྱུ་
ཀུན་འབྱུང་རབ་སྐྱེ་ལ་རྐྱེན་བཞི་དང་། ཀུན་འབྱུང་དེའི་དབང་གིས་བྱུང་བའི་ཉེར་ལེན་
གྱི་ཕུང་པོ་ལ་སྡུག་བདེན་དུ་བྱས་པའི་མི་རྟག་སྡུག་བསྔལ་གཉིས་རང་སྐྱ་ཐུབ་པའི་རྫས་
ཡོད་ཀྱིས་སྟོང་པའི་སྟོང་བདག་མེད་གཉིས་དང་བཅས་པའི་སྡུག་བདེན་གྱི་རྣམ་པ་བཞི་
དང་། སྟོང་ཉིད་མ་རྟོག་པར་རང་སྐྱ་ཐུབ་པའི་རྫས་ཡོད་ཀྱི་སྟོང་པར་མངོན་སུམ་དུ་
རྟོགས་པའི་ཡེ་ཤེས་ལ་ལམ་བདེན་དུ་བྱས་པའི་ལམ་རིག་པ་སྒྲུབ་པ་ངེས་འབྱིན་དང་
བཅས་པའི་ལམ་བདེན་གྱི་རྣམ་པ་བཞི་དང་། དེ་ཙམ་ཞིག་བསྒོམ་ལ་བརྟེན་ནས་རང་སྐྱ་
ཐུབ་པའི་རྫས་ཡོད་དུ་འཛིན་པའི་རྟོག་པ་མངོན་གྱུར་བ་སྤངས་པའི་སྤངས་པ་རགས་པ་
ལ་འགོག་བདེན་དུ་བྱས་པའི་འགོག་པ་ཞི་བ་གྱ་ནོམ་པ་ངེས་འབྱུང་དང་བཅས་པའི་
འགོག་བདེན་གྱི་རྣམ་པ་བཞིར་ཕྱེ་བའི་བཅུ་དྲུག་པོ་རགས་པ་དང་། གང་ཟག་རང་གི་
མཚན་ཉིད་གྱིས་གྲུབ་པར་འཛིན་པའི་འཇིག་ལྟ་ཙམ་གྱིས་ཀུན་ནས་བསླངས་པའི་འཕེན་
འགྲུབ་ཀྱི་ལས་སྲེད་ལེན་གཉིས་ལ་ཀུན་འབྱུང་དུ་བྱས་པའི་རྒྱུ་ཀུན་འབྱུང་རབ་སྐྱེ་རྐྱེན་
བཞི་དང་། ཞེས་པ་ནས། གང་ཟག་རང་གི་མཚན་ཉིད་ཀྱིས་གྲུབ་པས་སྟོང་པར་མངོན་
སུམ་དུ་རྟོགས་པའི་ཡེ་ཤེས་བསྒོམ་པ་ལ་བརྟེན་ནས་གང་ཟག་རང་གི་མཚན་ཉིད་ཀྱིས་
གྲུབ་པར་འཛིན་པའི་རྟོག་པ་སྤངས་པའི་སྤངས་པ་ལ་འགོག་པ་ཞི་བ་གྱ་ནོམ་པ་ངེས་
འབྱུང་དང་བཅས་པའི་འགོག་བདེན་གྱི་རྣམ་པ་བཞིར་ཕྱེ་བའི་བཅུ་དྲུག་པོ་ཕྲ་བར་འཇོག་
ལུགས་གོང་དང་རིགས་འགྲེའོ།། རགས་པའི་འགོག་ལམ་གཉིས་སོ་སོའི་མཚན་གཞི་
འཇོག་ཚུལ་འདིས་འཕགས་རྒྱུད་ལ་རགས་པའི་འགོག་ལམ་གཉིས་མེད་པར་ཤེས་ནུས་སོ།།
ཡང་རགས་པའི་སྡུག་བདེན་གྱི་སྟེང་གི་མི་རྟག་པ་ཆོས་ཅན། ཕྲ་བའི་སྡུག་བདེན་གྱི་རྣམ་
པ་ཡིན་པར་ཐལ། སྡུག་བདེན་གྱི་རྣམ་པ་གང་ཞིག ཕྲ་བའི་མི་རྟག་པ་ཡིན་པའི་ཕྱིར་ན་
མ་ཁྱབ། འདོད་མི་ནུས་ཏེ། རགས་པའི་སྡུག་བདེན་གྱི་རྣམ་པ་ཡིན་པའི་ཕྱིར། འོ་ན།
རགས་པའི་མི་རྟག་སོགས་བཅུ་དྲུག་མེད་པར་ཐལ། དེའི་དང་པོ་མེད་པའི་ཕྱིར།
རགས་པའི་མི་རྟག་པ་དེ་དེ་བཅུ་དྲུག་གི་དང་པོ་མ་ཡིན་པའི་ཕྱིར་ན་མ་ཁྱབ་སྟེ། རགས་
པའི་སྡུག་བདེན་གྱི་མི་རྟག་པ་དེ་དེ་བཅུ་དྲུག་གི་དང་པོ་ཡིན་ཞེས་ལན་འདེབས་པའམ།
ཡང་ན་རགས་པའི་བདེན་བཞི་མི་རྟག་སོགས་བཅུ་དྲུག་ཡོད་ཀྱང་། རགས་པའི་མི་རྟག་

སོགས་བཅུ་དྲུག་མེད་ཅེས་ལན་འདེབས་པ་གང་བདེར་བྱའོ།། བསམ་གཏན་གྱི་ངོ་བོ་ནི།
སེམས་དམིགས་པ་ལས་གཞན་དུ་མི་གཡེང་བར་གནས་པའི་དགེ་སེམས་རྩེ་གཅིག་པའོ།།
དབྱེ་ན། ཚེ་འདི་ལ་ལུས་སེམས་བདེ་བར་གནས་བྱེད་བསམ་གཏན་དང་། ཡོན་ཏན་
མངོན་པར་སྒྲུབ་པའི་བསམ་གཏན་སེམས་ཅན་གྱི་དོན་བྱེད་པའི་བསམ་གཏན་དང་
གསུམ་ཡོད། སོ་སོའི་མཚན་གཞི་ལམ་རིམ་སོགས་སུ་གསལ་ལོ།། ༈ སེམས་
བསྐྱེད་དྲུག་པའི་སྐབས་ཀྱི་དོགས་གཅོད། མངོན་དུ་ཕྱོགས་པར་མཉམ་གཞག་
སེམས་གནས་ཏེ།། ཞེས་སོགས་ཀྱིས་སྐབས་སུ། བྱང་སེམས་ས་ལྔ་པ་དེ། ས་དྲུག་པ་ལ་
འཇུག་པའི་ཚེ་ཆོས་མཉམ་པ་ཉིད་བཅུའི་སྒོ་ནས་འཇུག་པར་གསུངས་པའི་མཉམ་ཉིད་
བཅུའི་ངོས་འཛིན་ཡིག་ཆ་རྣམས་སུ་གསུངས་པ་ཅུང་ཟད་གསལ་བར་བཀོད་ན་འདི་ལྟར་
ཡིན་ཚོད་འདྲ་སྟེ། སྔོ་སེར་ལ་སོགས་པའི་ཆོས་ཐམས་ཅད་ཀྱིས་མཚན་མ་མི་འདྲ་བ་སྟོང་
ཉིད་མངོན་སུམ་དུ་རྟོག་པའི་འཕགས་པའི་མཉམ་གཞག་གིས་ཆོས་ཉིད་གཟིགས་པའི་
གཟིགས་ངོར་མེད་པ་མཉམ་ཉིད་དང་པོ་དང་། ཆོས་ཐམས་ཅད་རང་གི་མཚན་ཉིད་
ཀྱིས་མེད་པ་མཉམ་ཉིད་གཉིས་པ་དེ། དེ་གཉིས་མདོར་བསྟན་དང་། མ་འོངས་པ་
རྣམས་དེ་འདྲའི་མཉམ་གཞག་གི་གཟིགས་ངོར་སྐྱེ་བ་མེད་པ་མདོར་བསྟན་དང་པོའི་
དབང་དུ་བྱས་པའི་མཉམ་ཉིད་གསུམ་པ་དང། མ་འོངས་པ་རྣམས་རང་བཞིན་གྱིས་སྐྱེ་
བ་མེད་པ་མདོར་བསྟན་གཉིས་པའི་དབང་དུ་བྱས་པའི་མཉམ་ཉིད་གསུམ་པ་དང་།
འདས་ད་ལྟར་གྱི་ཆོས་རྣམས་དེ་འདྲའི་མཉམ་གཞག་གི་གཟིགས་ངོར་མ་སྐྱེས་པ་མདོར་
བསྟན་དང་པོའི་དབང་དུ་བྱས་པའི་མཉམ་ཉིད་བཞི་པ་དང་། འདས་ད་ལྟར་གྱི་ཆོས་
རྣམས་རང་བཞིན་གྱིས་མ་སྐྱེས་པ་མདོར་བསྟན་གཉིས་པའི་དབང་དུ་བྱས་པའི་མཉམ་
ཉིད་བཞི་པ་དང་། དངོས་པོ་སྐྱེ་འགྱུར་དང་སྐྱེས་པ་དེ་འདྲའི་མཉམ་གཞག་གི་གཟིགས་
ངོར་སྟོང་པར་མཉམ་པ་མདོར་བསྟན་དང་པོའི་དབང་དུ་བྱས་པའི་མཉམ་ཉིད་ལྔ་པ་
དང༌། དངོས་པོ་སྐྱེ་འགྱུར་དང་སྐྱེས་པ་རང་བཞིན་གྱིས་གྲུབ་པས་སྟོང་པར་མཉམ་པ་
མདོར་བསྟན་གཉིས་པའི་དབང་དུ་བྱས་པའི་མཉམ་ཉིད་ལྔ་པ་དང་། ཆོས་ཐམས་ཅད་
གདོད་མ་ནས་དེ་འདྲའི་མཉམ་གཞག་གི་གཟིགས་ངོར་རྣམ་པར་དག་པ་མདོར་བསྟན་

དང་པོའི་དབང་དུ་བྱས་པའི་མཉམ་ཉིད་དྲུག་པ་དང་། ཆོས་ཐམས་ཅད་གདོད་མ་ནས་
རང་བཞིན་གྱིས་གྲུབ་པས་རྣམ་པར་དག་པ་མདོར་བསྟན་གཉིས་པའི་དབང་དུ་བྱས་པའི་
མཉམ་ཉིད་དྲུག་པ་དང་། ཆོས་ཐམས་ཅད་དེ་འདྲའི་མཉམ་གཞག་གི་གཟིགས་ངོར་
གཉིས་སྣང་གི་སྤྲོས་པ་མེད་པ་མདོར་བསྟན་དང་པོའི་དབང་དུ་བྱས་པའི་མཉམ་ཉིད་
བདུན་པ་དང། ཆོས་ཐམས་ཅད་དོན་དམ་པར་སྒྲ་རྟོག་གི་སྤྲོས་པ་མེད་པ་མདོར་བསྟན་
གཉིས་པའི་དབང་དུ་བྱས་པའི་མཉམ་ཉིད་བདུན་པ་དང་། ཆོས་ཐམས་ཅད་དེ་འདྲའི་
མཉམ་གཞག་གི་གཟིགས་ངོར་བླང་དོར་མེད་པ་མདོར་བསྟན་དང་པོའི་དབང་དུ་བྱས་
པའི་མཉམ་ཉིད་བརྒྱད་པ་དང་། ཆོས་ཐམས་ཅད་དོན་དམ་པར་བླང་དོར་མེད་པ་
མདོར་བསྟན་གཉིས་པའི་དབང་དུ་བྱས་པའི་མཉམ་ཉིད་བརྒྱད་པ་དང་། ཆོས་ཐམས་
ཅད་སྒྱུ་མ་ལྟ་བུ་ནས་སྤྲུལ་པ་ལྟ་བུའི་བར་དེ་འདྲའི་མཉམ་གཞག་གི་གཟིགས་ངོར་གྲུག
པས་སྟོང་བ་མདོར་བསྟན་དང་པོའི་དབང་དུ་བྱས་པའི་མཉམ་ཉིད་དགུ་པ་དང་། ཆོས་
མཐམས་ཅད་སྒྱུ་མ་ལྟ་བུ་ནས་སྤྲུལ་པ་ལྟ་བུའི་བར་རང་བཞིན་གྱིས་གྲུབ་པས་སྟོང་པ་
མདོར་བསྟན་གཉིས་པའི་དབང་དུ་བྱས་པའི་མཉམ་ཉིད་དགུ་པ་དང་། འདུས་བྱས་ཀྱི་
ཆོས་དངོས་པོ་དང་འདུས་མ་བྱས་ཀྱི་ཆོས་དངོས་མེད་ནི་དེ་འདྲའི་མཉམ་གཞག་གི་
གཟིགས་ངོར་མེད་པ་མདོར་བསྟན་དང་པོའི་དབང་དུ་བྱས་པའི་མཉམ་ཉིད་བཅུ་པ་དང་།
འདུས་བྱས་ཀྱི་ཆོས་དངོས་པོ་དང་འདུས་མ་བྱས་ཀྱི་ཆོས་དངོས་མེད་དུ་རང་བཞིན་མེད་
པར་མཉམ་པ་དེ་མདོར་བསྟན་གཉིས་པའི་དབང་དུ་བྱས་པའི་མཉམ་ཉིད་བཅུ་པ་ཡིན་
པའི་ཕྱིར། དེར་ཐལ། ཡིག་ཆ་རྣམས་སུ། མདོར་བསྟན་དང་པོ་གཉིས་སོ་སོའི་དབང་
དུ་བྱས་པའི་མཉམ་ཉིད་གསུམ་པ་བཤད་པའི་མཇུག་ཏུ། མདོར་བསྟན་རྒྱས་བཤད་སྦྱོར་
ཚུལ་ནི་འོག་མ་རྣམས་ལ་ཡང་རིགས་འགྲེའོ༎ ཞེས་ཡང་སྒྲའི་ཚིག་སྨོས་པ་ལ་དགོས་པ་
ཡོད་པའི་ཕྱིར། དེ་ལྟར་མདོར་བསྟན་གྱི་མཉམ་ཉིད་གཉིས་ཀྱི་སྟེང་དུ་རྒྱས་བཤད་ཀྱི་
མཉམ་ཉིད་བརྒྱད་བསྣན་པའི་མཉམ་ཉིད་བཅུ་ཡོད་ཀྱང་། མདོར་བསྟན་གཉིས་སོ་སོའི་
དབང་དུ་བྱས་པའི་མཉམ་ཉིད་གཉིས་པ་དང་། མདོར་བསྟན་གཉིས་པའི་དབང་དུ་
བྱས་པའི་མཉམ་ཉིད་དང་པོ་མེད་པའི་ཕྱིར། སྤྱི་དོན་པར་རྙིང་དུ། དེ་འདྲའི་མཉམ་
གཞག་གི་གཟིགས་ངོར་གཉིས་སྣང་གི་སྤྲོས་པ་མེད་པར་མཉམ་པ་དེ་མདོར་བསྟན་གཉིས་

པའི་དབང་དུ་བྱས་པའི་མཉམ་ཉིད་བདུན་པར་བཤད་པ་ནི་ཡིག་སྐྱོན་ཡིན་པ་རྗེ་དྲུང་
དབུ་མ་སོགས་ཡིག་ཆ་གཞན་ལ་གཟིགས་པས་ཤེས་ནུས་པར་མ་ཟད། ཊཱིཀ་ཆེན་ལས་
ཀྱང་། གཉིས་སྣང་གི་སྤྲོས་པ་མེད་པ་ནི་དང་པོ་དང་སྦྱར་ལ་ཞེས་སོགས་གསུངས་པའི་
ཕྱིར། མཉམ་ཉིད་བཅུའི་དང་པོ་ནས་བདུན་པའི་བར་ཆོས་ཀྱི་བདག་མེད་དང་།
བརྒྱད་པ་གང་ཟག་གི་བདག་མེད། དགུ་པ་དང་བཅུ་པ་གཉིས་བདག་མེད་གཉིས་ཀའི་
དབང་དུ་བྱས་པར་གསུངས་ལ། དེ་བཞིན་དུ། འགག་སོགས་བརྒྱད་ཀྱི་ནང་ནས།
འགག་པ་མེད་པ་སྐྱེ་བ་མེད་པ་གཉིས་དང་། ཆད་པ་མེད་པ་རྟག་པ་མེད་པ་གཉིས་ཏེ་
བཞི་ཆོས་ཀྱི་བདག་མེད་དང་། འོང་བ་མེད་པ་འགྲོ་བ་མེད་པ་གཉིས་གང་ཟག་གི་བདག་
མེད་དང་། ཐ་དད་དོན་མིན་དོན་གཅིག་མིང་གཉིས་བདག་མེད་གཉིས་ཀའི་དབང་དུ་
བྱས་པར་གསུངས་སོ།། བྱས་པ་ལ་ཁ་ཅིག གཞི་གྲུབ་ན། མཉམ་ཉིད་དང་པོ་ཡིན་
དགོས་པར་ཐལ། གཞི་གྲུབ་ན། ཀུན་རྫོབ་པའི་ཆོས་ཐམས་ཅད་ཀྱི་མཚན་མ་མི་འདྲ་བ་
དེ་འདྲའི་མཉམ་གཞག་གི་གཟིགས་ངོར་མེད་པ་མཉམ་པ་ཉིད་ཡིན་དགོས་པའི་ཕྱིར་ཟེར་
ན་མ་ཁྱབ། འོ་ན། གཞི་གྲུབ་ན། མཉམ་ཉིད་གཉིས་པ་ཡིན་དགོས་པར་ཐལ། གཞི་
གྲུབ་ན། ཀུན་རྫོབ་པའི་ཆོས་ཐམས་ཅད་ཀྱི་མཚན་མ་མི་འདྲ་བ་རང་གི་མཚན་ཉིད་ཀྱིས་
མེད་པར་མཉམ་པ་ཉིད་ཡིན་དགོས་པའི་ཕྱིར། ཁྱབ་པ་ཁས། དེར་ཐལ། གཞི་གྲུབ་ན།
ཀུན་རྫོབ་པའི་ཆོས་ཐམས་ཅད་ཀྱི་མཚན་མ་མི་འདྲ་བ་རང་གི་མཚན་ཉིད་ཀྱིས་མེད་པར་
མཚུངས་པ་ཉིད་ཡིན་དགོས་པའི་ཕྱིར། བྱས་པ་ལ། ཁོ་ན་རེ། གཞི་གྲུབ་ན། རང་གི་
མཚན་ཉིད་ཀྱིས་མེད་པར་མཉམ་པ་ཉིད་ཡིན་དགོས་པར་ཐལ། གཞི་གྲུབ་ན། ཀུན་
རྫོབ་པའི་ཆོས་ཐམས་ཅད་རང་གི་མཚན་ཉིད་ཀྱིས་མེད་པར་མཉམ་པ་ཉིད་ཡིན་དགོས་
པའི་ཕྱིར་ན་མ་ཁྱབ། འདོད་ན། བུམ་པ་ཆོས་ཅན། དེར་ཐལ། དེའི་ཕྱིར། འདོད་
ན། མཉམ་ཉིད་བཅུ་པོ་ཐམས་ཅད་ཆོས་ཅན་ཐ་དད་པའི་སྟེང་དུ་སྦྱར་ནས་བཤད་པ་ལ་
དགོས་པ་མེད་པར་ཐལ་ལོ།། གཞན་ཡང་། ཀ་བ་དང་རང་གི་མཚན་ཉིད་ཀྱིས་མེད་
པར་མཉམ་པ་ཉིད་ཡིན་ན། རང་གི་མཚན་ཉིད་ཀྱིས་མེད་པར་མཉམ་པ་ཉིད་ཡིན་
དགོས་པར་ཐལ། འདོད་པའི་ཕྱིར། འདོད་ན། བཞད་བགད་ཀྱི་གནས་སོ།། བདེ་
ཉིའི་དབུ་མར། ཡང་བདག་གི་བླ་མ་མཁས་པའི་དབང་པོ་ཁ་ཅིག དོགས་པ་འདི་ལྟར་

གསུངས་ཏེ། འགོག་པ་ལ་འགོག་པ་སྤེལ་བར་གསུངས་པ་མི་འཐད་པར་ཐལ། ཞེས་
སོགས་གསུངས་པ་ནི་ཡི་གེ་ཆད་པའི་སྐྱོན་ཡིན་པ་འདྲ་སྟེ། བྱང་རྩེའི་དབུ་མར། འགོག་
པས་འགོག་པ་སྤེལ་བ་མི་འཐད་པར་གསུངས་པ་མི་རིགས་པར་ཐལ། ཞེས་གསུངས་པ་
འདི་ཡི་གེ་དག་པར་སེམས་སོ།། སྤྱི་དོན་དུ། ཡར་འོང་ཐོད་རྒལ་ལ་འགོག་པ་སྤེལ་བར་
གསུངས་པ་མི་རིགས་པར་ཐལ། ཞེས་སོགས་གསུངས་པ་ཡང་། སྒྲུབ་བྱེད་འགོག་
ལུགས་མི་འདྲ་བ་མ་གཏོགས་དོན་གྱི་གནས་ཚོད་བྱང་རྩེའི་དབུ་མ་ལས་ལོགས་སུ་མེད་
དམ་སྙམ་མོ།། ཡང་ཡིག་ཆ་རྣམས་སུ་ས་དྲུག་པའི་མཉམ་གཞག་ཡེ་ཤེས་སྤྱི་ཙམ་པ་དེ་དེ་
བཞིན་ཉིད་ལ་སྙོམས་པར་འཇུག་པའི་ཡེ་ཤེས་ཡིན་པར་གསུངས་ཀྱང༌། གང་ཟག་གི་
བདག་མེད་རགས་པ་ལ་མཉམ་བར་གཞག་པའི་ཡེ་ཤེས་ཡོད་མེད་དཔྱད་དགོས་སོ༎ དེ་
འདྲ་ཡོད་ཚེ་ས་དྲུག་པའི་མཉམ་གཞག་ཡེ་ཤེས་དེ་དེ་བཞིན་ཉིད་ལ་སྙོམས་པར་འཇུག་
པའི་ཡེ་ཤེས་ཡིན་ཀྱང་། དེ་བཞིན་ཉིད་ལ་མཉམ་པར་གཞག་པའི་ཡེ་ཤེས་མ་ཡིན་ཞེས་
དང་། དེ་ཡིན་ན་དེ་བཞིན་ཉིད་ལ་སྙོམས་པར་འཇུག་པའི་ཡེ་ཤེས་ཡིན་པས་མ་ཁྱབ་ཅེས་
ཟེར་བ་ལས་འོས་མེད་དོ།། དཔེར་ན་འགོག་པ་ལ་སྙོམས་པར་འཇུག་པའི་ཡེ་ཤེས་ཡིན་ན།
དེ་ལ་མཉམ་པར་གཞག་པའི་ཡེ་ཤེས་ཡིན་མི་དགོས་པ་བཞིན་ནོ།། ཁ་ཅིག ཐལ་འགྱུར་
པས་འདོད་པའི་འགོག་སྙོམས་དང་། རང་རྒྱུད་པས་འདོད་པའི་འགོག་སྙོམས་གཉིས་མི་
འགལ་བར་ཐལ། དེ་གཉིས་ཀས་འགོག་སྙོམས་སུ་འདོད་པའི་འགོག་སྙོམས་གཉིས་མི་
འགལ་བའི་ཕྱིར་ན་མ་ཁྱབ། དེར་ཐལ། འགོག་སྙོམས་དེ་ཐལ་རང་གཉིས་ཀས་འགོག་
སྙོམས་སུ་འདོད་པའི་འགོག་སྙོམས་ཡིན་པའི་ཕྱིར། དེར་ཐལ། དེ་ཐལ་རང་གཉིས་
ཀས་འགོག་སྙོམས་སུ་འདོད་པ་གང་ཞིག འགོག་སྙོམས་ཡིན་པའི་ཕྱིར། རྩ་བར་
འདོད་མི་ནུས་ཏེ། ཐལ་འགྱུར་པས་འདོད་པའི་འགོག་སྙོམས་དང་ཐུན་མོང་མ་ཡིན་
པའི་འགོག་སྙོམས་དོན་གཅིག རང་རྒྱུད་པས་འདོད་པའི་འགོག་སྙོམས་དང་ཐུན་
མོངས་པའི་འགོག་སྙོམས་དོན་གཅིག་པའི་ཕྱིར། བྱས་པ་ལ་ཁོ་ན་རེ། འགོག་སྙོམས་
ཆོས་ཅན། ཐལ་རང་གཉིས་ཀས་འདོད་པའི་འགོག་སྙོམས་ཡིན་པར་ཐལ། ཐལ་རང་
གཉིས་ཀས་འདོད་པ་གང་ཞིག འགོག་སྙོམས་ཡིན་པའི་ཕྱིར་ན་མ་ཁྱབ། ཕྱི་མ་དེར་
ཐལ། ཐུན་མོང་མ་ཡིན་པའི་འགོག་སྙོམས་ཡིན་པའི་ཕྱིར་ཏེ། འགོག་སྙོམས་ཡིན་པའི་

ཕྱིར། བྱས་པ་ལ་ཁོ་ན་རེ། དེ་ཆོས་ཅན། ཐུན་མོང་མ་ཡིན་པའི་འགོག་སྙོམས་མ་ཡིན་
པར་ཐལ། ཐུན་མོང་བའི་འགོག་སྙོམས་ཡིན་པའི་ཕྱིར་ཏེ། ཐལ་རང་གཉིས་ཀས་
འགོག་སྙོམས་སུ་ཁས་ལེན་པའི་འགོག་སྙོམས་ཡིན་པའི་ཕྱིན་ན་མ་ཁྱབ་སྟེ། ཐུན་མོང་
བའི་འགོག་སྙོམས་ཞེས་པ་ཐལ་རང་གཉིས་ཀས་འགོག་སྙོམས་སུ་འདོད་པའི་འགོག་
སྙོམས་ལ་མི་བྱེད་པ་ཡིག་ཆའི་དགོངས་པ་ཡིན་པའི་ཕྱིར། ཡང་རང་རྒྱུད་པས་འདོད་
པའི་འགོག་སྙོམས་ཡིན་ན། རང་རྒྱུད་པས་འགོག་སྙོམས་སུ་འདོད་པས་མ་ཁྱབ་སྟེ།
རང་བཞིན་གྱིས་མ་གྲུབ་པའི་ཐུན་མོང་བའི་འགོག་སྙོམས་ཀྱིས་མ་ངེས་པའི་ཕྱིར།
མདོར་ན། འདི་སྐོར་མངོན་པ་གཉིས་ནས་བཤད་པའི་དགྲ་བཅོམ་དང་། མངོན་པ་
གཉིས་ནས་དགྲ་བཅོམ་དུ་བཤད་པའི་དགྲ་བཅོམ་གཉིས་ལ་མི་འདྲ་བའི་ཁྱད་པར་འབྱེད་
དགོས་པ་དང་མཚུངས་སམ་སྙམ་མོ།། འགོག་སྙོམས་ལ་སྒྲའི་བརྗོད་རིགས་ཀྱི་སྒོ་ནས་
དབྱེ་ན། ཐུན་མོང་བ་དང་། ཐུན་མོང་མ་ཡིན་པའི་འགོག་སྙོམས་གཉིས་ལས། དགག་
གཞི་ཡིད་ཀྱི་རྣམ་ཤེས་ཕྲ་མོའི་སྟེང་དུ་དགག་བྱ་ཚོར་འདུ་རགས་པ་བཀག་པས་རབ་ཏུ་ཕྱེ་
བའི་འཕགས་རྒྱུད་ཀྱི་ལྡན་མི་འདུ་བྱེད་དེ་དང་པོའི་མཚན་ཉིད། དེ་ཕར་ཡིན་གྱི་ཡིག་
ཆར་གསུངས། རྗེ་དྲུང་དབུ་མར་དེ་ལྟར་བཀག་པའི་སྙོམས་འཇུག་དེ་དང་པོའི་མཚན་
གཞིར་གསུངས་པས། ཐུན་མོང་བའི་འགོག་སྙོམས་དེ་སྙོམས་འཇུག་ཡིན་མིན་དང་
འདུས་ཤེས་མེད་པའི་སྙོམས་འཇུག་ཀྱང་ཡོད་པས་དཔྱད་དོ།། རང་ཐོབ་བྱེད་ཀྱི་ཐབས་
སུ་གྱུར་པའི་འདས་ལམ་དང་སྲིད་རྩེའི་སེམས་ལ་བརྟེན་ནས་སྲིད་རྩེ་ལ་འདོད་ཆགས་དང་
བྲལ་བའི་རིགས་སུ་གནས་པའི་ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་
བཞག་ཡེ་ཤེས་དེ་ཐལ་འགྱུར་པས་འདོད་པའི་འགོག་སྙོམས་ཀྱི་མཚན་ཉིད་དུ་གསུངས།
རིགས་གནས་སྨོས་པས་རང་ཐོབ་བྱེད་ཀྱི་ཐབས་སུ་གྱུར་བའི་འདས་དང་ལམ་སྲིད་རྩེའི་
སེམས་ལ་བརྟེན་ནས་ཐོབ་ཀྱང་། སྲིད་རྩེ་ལ་འདོད་ཆགས་དང་མ་བྲལ་བའི་སྟོང་ཉིད་
རྟོགས་པའི་མཉམ་བཞག་ཡེ་ཤེས་རྣམས་འགོག་སྙོམས་སུ་བསྡུས་ཤིང་། མཉམ་བཞག་ཡེ་
ཤེས་སྨོས་པས་སྲིད་རྩེ་ལ་འདོད་ཆགས་དང་བྲལ་བའི་འཕགས་པ་རྗེས་ཐོབ་པའི་རྒྱུད་ཀྱི་
སྟོང་ཉིད་མངོན་སུམ་དུ་རྟོགས་པའི་ཡེ་ཤེས་སོགས་འགོག་སྙོམས་ཡིན་པར་བཅད་དོ།།
དབུ་མའི་ཡིག་ཆར་མཉམ་བཞག་ཡེ་ཤེས་མ་སྦྱར་བར་རབ་ཕྱེ་སྦྱར་བས་དེ་དག་འགོག་
157

སྙོམས་ཡིན་པ་བཅད་དམ་སྙམ། འགོག་སྙོམས་དང་ཐུན་མོང་མ་ཡིན་པའི་འགོག་སྙོམས་
དོན་གཅིག དེ་ལ་ཡང་འདིར་བསྟན་ཐུན་མོང་པའི་འགོག་སྙོམས་དང༌། འདིར་
བསྟན་ཐུན་མོང་མ་ཡིན་པའི་འགོག་སྙོམས་གཉིས་ལས། རྫས་སྤྱི་བཅད་ན། དང་པོ་
དང་ས་དྲུག་པའི་ཡེ་ཤེས་སྐད་ཅིག་དང་པོ་མན་ཆད་ཀྱི་འགོག་སྙོམས་དོན་གཅིག
གཉིས་པ་དང་ས་དྲུག་པའི་སྐད་ཅིག་གཉིས་པ་ཡན་ཆད་ཀྱི་འགོག་སྙོམས་དོན་གཅིག་སྟེ།
འདིར་བསྟན་ཐུན་མོང་མ་ཡིན་པའི་འགོག་སྙོམས་ཐོབ་པ་ལ་ཤེར་ཕྱིན་ཉམས་ལེན་ཆེས་
ལྷག་པར་ཐོབ་པ་སྔོན་དུ་འགྲོ་དགོས་པ་གང་ཞིག དེ་ཐོབ་པ་དང་ས་དྲུག་པའི་ཡེ་ཤེས་
ཐོབ་པ་དུས་མཉམ་པའི་ཕྱིར། ཤེར་ཕྱིན་གྱི་ངོ་བོ་ནི། ཐེག་ཆེན་སེམས་བསྐྱེད་ཀྱིས་ཟིན་
པའི་སྒོ་ནས་ཆོས་རབ་ཏུ་རྣམ་པར་འབྱེད་ཅིང་རིག་པའི་གནས་ལྔ་ལ་མཁས་པའི་ཤེས་
རབ་བོ། དབྱེ་ན་གསུམ་སྟེ། དོན་དམ་རྟོགས་པ་དང་། ཀུན་རྫོབ་རྟོགས་པ་དང་།
སེམས་ཅན་གྱི་དོན་བྱ་བ་རྟོགས་པའི་ཤེས་རབ་བོ།། སོ་སོའི་མཚན་གཞི་ནི་ལམ་རིམ་
སོགས་སུ་གསལ་ལོ།། ཕར་ཕྱིན་ཐ་མ་བཞི་ཡང་ཤེས་རབ་ཀྱི་ཕར་ཕྱིན་ཏུ་འདུས་ཏེ། དེ་
ལྟར་ཚད་ལྡན་གྱི་ཡིག་ཆ་མང་པོར་གསུངས་ཤིང་། མདོ་སྡེ་རྒྱན་ལས། ལྔ་ཆར་ཡང་ནི་
ཡེ་ཤེས་ཚོགས།། ཞེས་ཕར་ཕྱིན་བཅུའི་ཐ་མ་ལྔ་ཡེ་ཤེས་ཀྱི་ཚོགས་སུ་ཡང་གསུངས་པའི་
ཕྱིར། ཕར་ཕྱིན་དང་པོ་ལྔ་ཡང་སངས་རྒྱས་ཀྱི་སར་བགྲོད་པ་ཤེར་ཕྱིན་གྱི་ཉམས་ལེན་
ཆེས་ལྷག་པས་ཟིན་པ་ལ་རགས་ལས་པ་ཡིན་ཏེ། དཔེར་ན། ལོང་བ་རྣམས་རང་གི་
འདོད་པའི་གཉིས་སུ་འགྲོ་བ་ལ་མིག་ལྡན་གྱི་སྐྱེས་བུ་ཞིག་གིས་འཁྲིད་དགོས་པ་བཞིན་ནོ།
དེ་ལྟར་ཡང་། འཕགས་པ་སྡུད་པ་ལས། དམུས་ལོང་དམིགས་བུ་མེད་པ་བྱེ་བ་ཁྲག་ཁྲིག་
རྣམས། ལམ་ཡང་མི་ཤེས་གྲོང་ཁྱེར་འཇུག་པར་ག་ལ་ནུས།། ཤེས་རབ་མེད་ན་མིག་
མེད་ཕ་རོལ་ཕྱིན་ལྔ་འདི།། དམིགས་བུ་མེད་པས་བྱད་ཆུབ་རེག་པར་ནུས་མ་ཡིན།།
ཞེས་དང༌། ཇི་ལྟར་ལོང་བའི་ཚོཊ་ཀུན་བདེ་བླག་ཏུ་ཞེས་སོགས་གསུངས་པའི་ཕྱིར། ༈
དེ་ཉིད་དེ་ལས་འབྱུང་མའི་གཞན་དག་ལས་ལྟ་ག་ལ་ཞོག་ཞེས་སོགས་
ཀྱི་དོགས་གཅོད། དེ་ཉིད་དེ་ལས་འབྱུང་མའི་གཞན་དག་ལས་ལྟ་ག་ལ་ཞོག། ཞེས་
སོགས་ཀྱི་སྐབས་སུ། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱའི་ཆོས་ངོས་བཟུང་བ་

དང༌། དེ་ངོས་འཛིན་དགོས་པའི་རྒྱུ་མཚན་བཤད་པ་དང་གཉིས་ལས། དང་པོ་ནི།
སྦྱིར་དགག་བྱ་ལ་ལམ་གྱི་དགག་བྱ་སྒྲིབ་པ་གཉིས་ལྟ་བུ་དང་། རིགས་པའི་དགག་བྱ་མྱུ་
གུ་བདེན་གྲུབ་དང་བདེན་འཛིན་ལྟ་བུ་འཇོག་དགོས་ཤིང་། དེ་ཡང་ལམ་གྱི་དགག་བྱ་ནི་
ཤེས་བྱ་ལ་སྲིད་པ་ཅིག་དགོས་ལ། རིགས་པའི་དགག་བྱ་ལ་གཙོ་བོ་དང་ཕལ་པ་གཉིས་
ལས། དང་པོ་ཤེས་བྱ་ལ་མི་སྲིད། ཕྱི་མ་ཤེས་བྱ་ལ་སྲིད་པའི་ཕྱིར་ཏེ། བདེན་གྲུབ་ཤེས་
བྱ་ལ་མི་སྲིད། བདེན་འཛིམ་ཤེས་བྱ་ལ་སྲིད་པའི་ཕྱིར། གཉལ་སྟོན་དཀའ་འགྲེལ་དུ།
བདེན་འཛིན་ཡུལ་དང་བཅས་པ་དོན་དམ་དཔྱོད་བྱེད་ཀྱི་རིགས་པའི་དགག་བྱའི་གཙོ་
བོར་གསུངས་པ་ནི། བདེན་འཛིན་ཞེན་ཡུལ་དང་བཅས་པ་དོན་དམ་དཔྱོད་བྱེད་ཀྱི་
རིགས་པའི་དགག་བྱའི་གཙོ་བོ་ཡིན་པ་ལ་དགོངས་སམ་སྙམ་སྟེ། བདེན་འཛིན་ཞེན་
ཡུལ་དང་བཅས་པ་ཤེས་བྱ་ལ་མི་སྲིད་པར་ཁས་བླང་ཆོག་པའི་ཕྱིར། བྱང་རྩེའི་དབུ་མར།
བདེན་མེད་དོན་དམ་དཔྱོད་བྱེད་ཀྱི་རྟགས་ཀྱི་བསྒྲུབ་བྱའི་ཆོས་ཡིན་ཀྱང་། དེའི་བསྒྲུབ་
བྱ་མ་ཡིན་པ་བཞིན་དུ་བདེན་གྲུབ་དེ་ཡང་དོན་དམ་དཔྱོད་བྱེད་ཀྱི་དགག་བྱའི་ཆོས་ཡིན་
ཀྱང༌། དེའི་དགག་བྱ་མ་ཡིན་པར་གསུངས་ཀྱང༌། རྗེ་དྲུང་དབུ་མར་ཡང་། ཐོག་མར་
ས་བཅད་འགོད་པའི་ཚེ། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱའི་ཆོས་ངོས་
བཟུང་བ་དང༌། དེ་འགོག་བྱེད་ཀྱི་རིགས་པ་བཤད་པའོ།། ཞེས་དང་། རང་རྒྱུད་པའི་
ལུགས་འཆད་པའི་ཚེ་ནའང་བླ་ལ་སྣང་བའི་དབང་གིས་བཞག་པ་མ་ཡིན་པར་ཡུལ་རང་
གི་སྡོད་ལུགས་ཀྱི་ངོས་ནས་གྲུབ་པ་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱའི་ཆོས་སུ་
འདོད་པ་ཡིན་ཏེ། ཞེས་གསུང་སོ།། ཡིག་ཆ་རྣམས་སུ་བདེན་གྲུབ་དོན་དམ་དཔྱོད་བྱེད་
ཀྱི་རིགས་པའི་དགག་བྱར་གསུང་པ་མ་ཟད། རང་རྒྱུད་པའི་ལུགས་འཆད་པའི་ཚེ།
གཞི་ལམ་སྦྱོར་བར། བློ་གནོད་མེད་ལ་སྣང་བའི་དབང་གིས་བཞག་པ་མ་ཡིན་པར་ཡུལ་
རང་གི་སྡོད་ལུགས་ཀྱི་ངོས་ནས་གྲུབ་པ་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱར་
གསུངས་ཤིང་། ཐལ་འགྱུར་པའི་སྐབས་སུ་ཡང་གཞི་ལ་མ་སྦྱར་བར། མིང་གི་ཐ་སྙད་ཀྱི་
དབང་གིས་བཞག་པ་ཙམ་མ་ཡིན་པ་ཅིག་ཡོད་པ་དེ་དོན་དམ་དཔྱོད་བྱེད་ཀྱི་རྟགས་ཀྱི་
དགག་བྱར་གསུངས་པ་སོགས་མང་པོ་ཞིག་འདུག་པས། བདེན་གྲུབ་ལྟ་བུ་དེའི་དགག་
བྱ་དང་དགག་བྱའི་ཆོས་གཉིས་ཀ་ཡིན་ཞེས་བརྗོང་དོ། སྒོ་མང་དང་། བྱང་རྩེའི་དབུ་

མར། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་མེད་པའི་སྒྲུབ་བྱེད་ཀྱང་མང་དུ་
གསུངས་པའི་ཕྱིར། ཚིག་ཟིན་ལྟར་ཁས་མ་བླངས་ཀྱང་ཆོག་གོ རྟགས་ཀྱི་དགག་བྱ་
ཞེས་པ་ངེས་པར་གཞི་པ་ངེས་པར་གཞི་ཅིག་ལ་སྦྱར་ནས་བཞག་དགོས་ན། བདེན་
འཛིན་ཡང་རྟགས་ཀྱི་དགག་བྱ་མ་ཡིན་པར་ཐལ་བའི་ཕྱིར་རོ།། གཉིས་པ་ནི། བུམ་པའི་
དོན་སྤྱི་བློ་ཡུལ་དུ་མ་ཤར་བར་བུམ་མེད་ངེས་མི་ནུས་པ་བཞིན་དུ། བདེན་གྲུབ་ཀྱི་དོན་
སྤྱི་བློ་ཡུལ་མ་ཤར་བར་དེ་བཀག་པའི་བདེན་མེད་བློ་ཡུལ་དུ་ངེས་མི་ནུས་ཏེ། དཔེར་ན།
ལྟོ་ལྡིར་བ་ལ་བུམ་པ་ཞེས་པའི་ཐ་སྙད་ཤེས་པའི་གང་ཟག་ལ་བུམ་པ་མེད་དོ།། ཞེས་
བརྗོད་ལྟོ་ལྡིར་བ་བཀག་པའི་དོན་སྤྱི་ལེགས་པར་འཆར་ཐུབ་ཀྱི། ལྟོ་ལྡིར་བ་ལ་བུམ་པ་
ཞེས་པའི་ཐ་སྙད་མི་ཤེས་པའི་གང་ཟག་ཞིག་ལ་བུམ་པ་མེད་དོ།། ཞེས་བརྗོད་ཀྱང་བུམ་
པ་མེད་ཅེས་པའི་སྒྲ་སྤྱི་ཙམ་ལས་ལྟོ་ལྡིར་བ་བཀག་པའི་དོན་སྤྱི་འཆར་མི་ཐུབ་པ་བཞིན་དུ།
བློས་ཕར་བཞག་ཙམ་མ་ཡིན་པར་རང་ངོར་ནས་གྲུབ་པ་ལྟ་བུ་བདེན་གྲུབ་ཀྱི་གྲུབ་ཚད་དུ་
ཤེས་པའི་གང་ཟག་ཞིག་ལ་བདེན་མེད་དོ།། ཞེས་བརྗོད་ན་གྲུབ་ཚད་དེ་མེད་པའི་དོན་
སྤྱི་ལེགས་པར་འཆར་ཐུབ་ལ། དེ་ལྟར་མི་ཤེས་པའི་གང་ཟག་ཞིག་ལ་བདེན་གྲུབ་མེད་དོ།།
ཞེས་བརྗོད་ཀྱང་། བདེན་གྲུབ་མེད་པའི་སྒྲ་སྤྱི་ཙམ་ལས་གྲུབ་ཚད་ཅི་འདྲ་ཞིག་མེད་སྙམ་
པའི་དོན་སྤྱི་བློ་ལ་འཆར་རྒྱུ་མེད་པ་བཞིན་ནོ།། དེ་ལྟར་བདེན་གྲུབ་ཀྱི་དོན་ལེགས་པར་
ངོས་བཟུང་ནས་རིགས་བའི་དགག་བྱ་དེ་འགོག་དགོས་སོ།། དེ་ཡང་ཐོག་མར་རང་རྒྱུད་
ཀྱི་བདེན་འཛིན་ངོས་ཟིན་ནས། དེའི་ཡུལ་སུན་ཕྱུང་བ་ལ་དེ་ནས་གང་ཟག་དང་ཆོས་
གཞན་ལ་རིགས་འགྲེས་སྦྱོར་ཚུལ་ཤེས་དགོས་ཀྱི། ཁ་ཕྱིར་ལྟ་ཁོ་ནས་དགག་སྒྲུབ་བྱེད་པ་
ནི་ཕན་ཤིན་ཏུ་ཆུང་བའི་ཕྱིར། དགག་བྱ་ངོས་མ་ཟིན་པར་ཡུལ་ཅི་ཡང་བློ་ལ་མ་ཤར་བ་
ཙམ་གྱིས་སྟོང་ཉིད་རྟོགས་པར་མི་འགྱུར་བའི་ཕྱིར། དེ་ལྟར་འགྱུར་ན་རང་གིས་མི་
འཆར་བའི་འཇིག་རྟེན་ཁམས་ཀྱི་སྣང་བཅུད་ཐམས་ཅད་ཀྱི་གནས་ལུགས་ཀྱང་རང་རེས་
རྟོགས་པ་དང་། གཏི་མུག་བདེན་འཛིན་གྱིས་གནས་ལུགས་རྟོགས་པར་ཁས་ལེན་དགོས་
པའི་ཕྱིར། མེད་དགག་རྣམས་ཀྱི་དོན་སྤྱི་འཆར་བའི་ཚེ་རང་གི་དགག་བྱ་དངོས་སུ་
བཀག་ནས་དགག་པ་དེའི་དོན་སྤྱི་ལ་ངེས་པར་འཆར་བ་དགོས་ཀྱི། གང་ཡང་བློ་ལ་མི་
འཆར་བར་སྟོང་སྟོང་དེ་བར་བསྡད་པས་བསྒོམ་པར་མི་འགྱུར་བའི་ཕྱིར་ཏེ། སྤྱོད་

འཇུག་ལས། བཏགས་པའི་དངོས་ལ་མ་རེག་པར།། དེ་ཡི་དངོས་མེད་འཛིན་མ་ཡིན།།
ཞེས་གསུངས་པའི་ཕྱིར། གཞན་ཡང་། སྟོང་ཉིད་རྟོགས་པ་ལ་དེ་ཙམ་གྱིས་མི་ཆོག་སྟེ།
དེ་རྟོགས་པ་ལ་ཐ་སྙད་ཚད་གྲུབ་ཀྱི་རྣམ་བཞག་ཀྱང་ཞིབ་མོར་ཤེས་དགོས་པའི་ཕྱིར།
དེར་ཐལ། དེ་མ་ཤེས་པར་རང་མཚན་དང་རང་བཞིན་མེད་པར་བཟུང་བ་ཙམ་གྱིས་
སྟོང་ཉིད་རྟོགས་པར་མི་འཇོག་པའི་ཕྱིར། དེ་འཇོག་ན། སེམས་ཙམ་པ་དང་རྒྱང་
འཕེན་པས་ཀྱང་སྟོང་ཉིད་རྟོགས་པར་ཐལ། སྔ་མས་ཀུན་བཏགས་རང་མཚན་གྱིས་མེད་
སྙམ་དུ་འཛིན། ཕྱི་མས་སྐྱེ་བ་སྔ་ཕྱི་རང་བཞིན་གྱིས་མེད་པར་འཛིན་པའི་ཕྱིར། གལ་ཏེ་
རྒྱང་འཕེན་པས་སྐྱེ་བ་སྔ་ཕྱི་རང་བཞིན་གྱིས་མེད་པར་ལྟ་བའི་ལྟ་བ་དེ་ལྟ་བ་རྣམ་དག་ཡིན་
པར་ཐལ། སྐྱེ་བ་སྔ་ཕྱི་རང་བཞིན་གྱིས་མེད་པ་གནས་ལུག་མཐར་ཐུག་ཡིན་པའི་ཕྱིར་ན་
མ་ཁྱབ་སྟེ། དེས་དེ་ལྟར་ལྟ་བ་དེ་ལྟ་བ་ལོག་པ་ཡིན་པའི་ཕྱིར། དེར་ཐལ། དེ་སྐྱེ་བ་སྔ་
ཕྱི་མེད་པར་ལྟ་བའི་ལྟ་བ་ཡིན་པའི་ཕྱིར། དེ་དང་དབུ་མ་པས་སྐྱེ་བ་སྔ་ཕྱི་རང་བཞིན་
གྱིས་མེད་པར་ལྟ་བ་གཉིས་སྐྱེ་བ་སྔ་ཕྱི་རང་བཞིན་གྱིས་མེད་པར་ལྟ་བར་མཚུངས་ཀྱང་།
བཟུང་ཚུལ་མི་མཚུངས་ཏེ། དེ་གཉིས་བློའི་ཞེ་ཕུགས་ཐ་དད་པའི་ཕྱིར། དེར་ཐལ། སྔ་
མས་དེ་ཀུན་རྫོབ་ཏུ་ཡང་མེད་པར་ཁས་བླངས་པའི་སྒོ་ནས་རང་བཞིན་གྱིས་མེད་པར་
འཛིན་པ་གང་ཞིག ཕྱི་མས་ཀུན་རྫོབ་ཏུ་ཡོད་པར་ཁས་བླངས་པའི་སྒོ་ནས་རང་བཞིན་
གྱིས་མེད་པར་འཛིན་པའི་ཕྱིར། ཡང་ན་རྒྱང་འཕེན་པའི་རྒྱུད་ཀྱི་སྐྱེ་བ་སྔ་ཕྱི་རང་བཞིན་
མེད་པར་ལྟ་བའི་བློ་ཡོད་ཀྱང་། དེའི་རྒྱུད་ལ་དེ་འདྲའི་བློ་མེད་དེ། དེའི་རྒྱུད་ཀྱི་སྐྱེ་བ་སྔ་
ཕྱི་རང་བཞིན་གྱིས་མེད་པར་འཛིན་པའི་བློ་དེ་སྐྱེ་བ་སྔ་ཕྱི་རང་བཞིན་གྱིས་མེད་པར་
འཛིན་པའི་བློ་མ་ཡིན་པའི་ཕྱིར་ཏེ། དབུ་མའི་ལྟ་བ་མ་རྙེད་པའི་རྒྱུད་ལ་རང་བཞིན་གྱིས་
མེད་པར་འཛིན་པའི་བློ་མེད་པ་རེའི་ཡིག་ཆའི་དགོངས་པ་ཡིན་པའི་ཕྱིར་དང་། སྐྱེ་བ་སྔ་
ཕྱི་མེད་པར་འཛིན་པའི་བློ་ཡིན་པ་ཙམ་གྱིས་དེ་རང་བཞིན་གྱིས་མེད་པར་འཛིན་པའི་བློ་
ཡིན་དགོས་ན། ཆོས་དེ་དང་དེ་མེད་པར་འཛིན་པའི་བློ་ཡིན་ན། ཆོས་དེ་རང་བཞིན་
གྱིས་མེད་པར་འཛིན་པའི་བློ་ཡིན་དགོས་པར་འགྱུར་ལ། དེ་ལྟར་ན། མྱུ་གུ་མེད་པར་
འཛིན་པའི་བློ་དེ་མྱུ་གུ་མེད་པར་འཛིན་པའི་ལོག་ཤེས་དང་། མྱུ་གུ་རང་བཞིན་གྱིས་མེད་
པར་འཛིན་པའི་བློ་དོན་མཐུན་གཉིས་ཀར་ཁས་ལེན་དགོས་པར་སོང་བའི་ཕྱིར། གལ་

ཏེ་མྱུ་གུ་མེད་པར་འཛིན་ན། དེ་རང་བཞིན་གྱིས་མེད་པར་འཛིན་དགོས་པར་ཐལ། དེ་
མེད་ན། དེ་རང་བཞིན་གྱིས་མེད་དགོས་པའི་ཕྱིར་ཟེན་ན། འོ་ན། མྱུ་གུ་རང་བཞིན་
གྱིས་ཡོད་པར་འཛིན་ན། དེ་ཡོད་པར་འཛིན་དགོས་པར་ཐལ། མྱུ་གུ་རང་བཞིན་གྱིས་
ཡོད་ན་དེ་ཡོད་དགོས་པའི་ཕྱིར། འདོད་ན། སྨྱུ་གུ་བདེན་བར་འཛིན་པའི་བློ་ཆོས་ཅན།
དེར་ཐལ། དེའི་ཕྱིར། ཁོ་ན་རེ། རྒྱང་འཕེན་གྱི་རྒྱུད་ལ་སྐྱེ་བ་སྔ་ཕྱི་རང་བཞིན་གྱིས་
མེད་པར་འཛིན་པའི་བློ་ཡོད་པར་ཐལ། དེའི་རྒྱུད་ཀྱི་དེ་ལྟར་འཛིན་པའི་བློ་ཡོད་པའི་
ཕྱིར་ན་མ་ཁྱབ་སྟེ། དེ་མི་ཁོ་རང་གིས་འདོད་པ་ལྟར་གྱི་སྐྱེ་བ་སྔ་ཕྱི་རང་བཞིན་གྱིས་མེད་
པར་འཛིན་པའི་བློ་ཡིན་གྱི། སྐྱེ་བ་སྔ་ཕྱི་རང་བཞིན་གྱིས་མེད་པར་འཛིན་པའི་བློ་མ་ཡིན་
པའི་ཕྱིར། ཁོ་ན་རེ། དེ་དེ་ལྟར་འཛིན་པའི་བློ་ཡིན་པར་ཐལ། དེ་རྒྱང་འཕེན་པས་
འདོད་པ་ལྟར་གྱི་སྐྱེ་བ་སྔ་ཕྱི་རང་བཞིན་གྱིས་མེད་པར་འཛིན་པའི་བློ་ཡིན་པའི་ཕྱིར་ན་མ་
ཁྱབ་སྟེ། དེས་དེ་ལྟར་འཛིན་པ་གང་ཞིག དེ་བློ་ཡིན་པའི་ཕྱིར། དང་པོ་དེར་ཐལ་
རྒྱང་འཕེན་གྱིས་དེ་ལྟར་འཛིན་པ་གང་ཞིག དེས་དེ་ལྟར་འཛིན་པ་ལ་བློ་གཅིག་གིས་
འཛིན་པའི་ཕྱིར། ཁ་ཅིག དོན་དམ་དཔྱོད་བྱེད་ཀྱི་རྟགས་ཀྱི་དགག་བྱའི་གཙོ་བོ་དེ་ལ་
དུ་མ་ཡོད་དེ། བདེན་པར་གྲུབ་པ། ཡང་དག་པར་གྲུབ་པ། ཆོས་ཉིད་གྲུབ་པ་སོགས་
དུ་མ་ཡོད་པའི་ཕྱིར་ཟེར་ན། དོན་དམ་དཔྱོད་བྱེད་ཀྱི་དགག་བྱའི་གཙོ་བོ་ཡོད་པར་ཐལ།
དེ་ལ་དུ་མ་ཡོད་པའི་ཕྱིར། འདོད་ན། ལམ་རིམ་ལས། དགག་བྱ་འདི་ནི་ཤེས་བྱ་ལ་
མེད་པ་གཅིག་དགོས་ཏེ། ཡོད་ན་དགག་པར་མི་ནུས་པའི་ཕྱིར། ཞེས་གསུངས་པ་མི་
འཐད་པར་ཐལ་ལོ།། ཁ་ཅིག དོན་དམ་དཔྱོད་བྱེད་ཀྱི་རྟགས་ཀྱི་དགག་བྱའི་གཙོ་བོ་དེ་
བརྟགས་པ་མཐའ་བཟུང་གི་ཚུལ་གྱིས་ངོས་འཛིན་པ་ཡིན་ཟེར་ན། འོ་ན། ཆོས་ཐམས་
ཅད་བདེན་པར་གྲུབ་པ་དེ་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱའི་གཙོ་བོ་མ་ཡིན་
པར་ཐལ། དམ་བཅའ་དེའི་ཕྱིར། འདོད་མི་ནུས་ཏེ། མྱུ་གུ་བདེན་གྲུབ་དེ་དོན་དམ་
དཔྱོད་བྱེད་ཀྱི་བརྟགས་ཀྱི་དགག་བྱའི་གཙོ་བོ་ཡིན་པའི་ཕྱིར། བདེན་གྲུབ་དེ་དོན་དམ་
དཔྱོད་བྱེད་ཀྱི་རྟགས་ཀྱི་དགག་བྱའི་ཆོས་ཀྱི་གཙོ་བོ་ཡིན་པའི་ཕྱིར། བྱས་པའི་ཁོ་ན་རེ།
དེ་བརྟགས་པ་མཐའ་བཟུང་གི་སྒོ་ནས་ངོས་འཛིན་དགོས་པར་ཐལ། ཊིག་ཆེན་ལས།
དེས་བཟུང་བའི་ཞེན་ཡུལ་ནི། བརྟགས་པ་མཐའ་བཟུང་གི་ཚུལ་གྱི་བདེན་ཚད་དོ།།

ཞེས་གསུངས་པའི་ཕྱིར་ན་མ་ཁྱབ་སྟེ། དེ་ལྟར་གསུངས་པ་བདེན་གྲུབ་དེ་བརྟགས་པ་
མཐའ་བཟུང་གི་སྒོ་ནས་ངོས་འཛིན་དགོས་པའི་དོན་ཡིན་པའི་ཕྱིར། ཡང་ལམ་རིམ་
དང༌། སྟོང་ཐུན་ལས། རིགས་པའི་དགག་བྱ་ལ་ཐ་སྙད་དཔྱོད་བྱེད་ཀྱི་རིགས་པའི་
དགག་བྱ་དང་། དོན་དམ་དཔྱོད་བྱེད་ཀྱི་རིགས་པའི་དགག་བྱ་གཉིས། དང་པོ་ནི།
སྒྲ་རྟག་པ་དང་སྒྲ་རྟག་འཛིན་རྟོག་པ་ལྟ་བུ་ལ་བྱེད། གཉིས་པ་ནི་ཆོས་ཐམས་ཅད་བདེན་
པར་གྲུབ་པ་དང་ཆོས་ཐམས་ཅད་བདེན་པར་འཛིན་པའི་བདེན་འཛིན་ལྟ་བུ་ལ་བྱེད་ཅེས་
གསུངས། དེ་ལ། ཁ་ཅིག སྒྲ་རྟག་འཛིན་རྟོག་པ་ཆོས་ཅན། ཐ་སྙད་དཔྱོད་བྱེད་ཀྱི་
ཚད་མའི་དགག་བྱ་ཡིན་པར་ཐལ། ཐ་སྙད་དཔྱོད་བྱེད་ཀྱི་རིགས་པའི་དགག་བྱ་ཡིན་
པའི་ཕྱིར། འདོད་ན། ཐ་སྙད་དཔྱོད་བྱེད་ཀྱི་ཚད་མའི་གནོད་བྱ་ཡིན་པར་ཐལ།
འདོད་པའི་ཕྱིར། འདོན་ན། དེས་ཁྱོད་ལ་གནོད་པར་ཐལ། འདོད་པའི་ཕྱིར།
འདོད་མི་ནུས་ཏེ། ཁྱོད་ཐ་སྙད་དཔྱོད་བྱེད་ཀྱི་ཚད་མས་གྲུབ་པའི་ཕྱིར་ན་མ་ཁྱབ།
བདེན་འཛིན་ཆོས་ཅན། ཁྱོད་ལ་དོན་དམ་དཔྱོད་བྱེད་ཀྱི་ཚད་མས་མི་གནོད་པར་ཐལ།
ཁྱོད་དོན་དམ་དཔྱོད་བྱེད་ཀྱི་ཚད་མས་གྲུབ་པའི་ཕྱིར། ཁྱབ་པ་ཁས། བྱས་པ་ལ་ཁོ་ན་
རེ། ཐ་སྙད་དཔྱོད་བྱེད་ཀྱི་ཚད་མས་གྲུབ་པའི་དོན་དམ་དཔྱོད་བྱེད་ཀྱི་ཚད་མས་གནོད་
པ་ཅིག་ཡོད་པར་ཐལ། ཐ་སྙད་དཔྱོད་བྱེད་ཀྱི་ཚད་མས་གྲུབ་ན། དོན་དམ་དཔྱོད་བྱེད་
ཀྱི་ཚད་མས་མི་གནོད་པས་མ་ཁྱབ་པའི་ཕྱིར་ན་མ་ཁྱབ། བདེན་འཛིན་ཆོས་ཅན། ཁྱོད་
ལ་མཐར་ཐུག་དཔྱོད་བྱེད་ཀྱི་ཚད་མས་གནོད་པར་ཐལ། ཁྱོད་ལ་བདག་མེད་རྟོགས་
པའི་ཤེས་རབ་ཀྱིས་གནོད་པའི་ཕྱིར། དེར་ཐལ། ཐར་ལམ་གསལ་བྱེད་ལས། འདིས་
མཚོན་ནས་བདག་མེད་རྟོགས་པའི་ཤེས་རབ་ཀྱིས་བདེན་འཛིན་ལ་གནོད་པའི་ཚུལ་ངེས་
པར་ཤེས་པར་བྱ་དགོས་སོ།། ཞེས་གསུངས་པའི་ཕྱིར། གཞན་ཡང་། བདེན་འཛིན་ལ་
བདག་མེད་རྟོགས་པའི་ཤེས་རབ་ཀྱིས་གནོད་པར་ཐལ། བདག་འཛིན་ལ་བདག་མེད་
རྟོགས་པའི་ཤེས་རབ་ཀྱིས་གནོད་པའི་ཕྱིར་ཏེ། རྣམ་འགྲེལ་ལས། དེ་ཡི་གནོད་བྱེད་ནི།
བདག་མེད་མཐོང་པས་འགལ་བ་ཡིན། ཞེས་གསུངས་པའི་ཕྱིར། གཞན་ཡང་།
བདག་འཛིན་ལ་བདག་མེད་རྟོགས་པའི་ཤེས་རབ་ཀྱིས་གནོད་པར་ཐལ། འཁོར་བའི་རྩ་
བ་ལ་དེས་གནོད་པའི་ཕྱིར། དེར་ཐལ། དེ་འཁོར་བའི་རྩ་བ་འགོག་བྱེད་ཀྱི་བློ་ཡིན་པའི་

ཕྱིར། དེར་ཐལ། དེ་སྲིད་མཐའ་འགོག་བྱེད་ཀྱི་བློ་ཡིན་པའི་ཕྱིར་ཏེ། དེ་འགོག་བྱེད་
བློ་ཅིག་ཡོད་པའི་ཕྱིར། ཡང་ཡིག་ཆར། མྱུ་གུ་མེད་པ་མྱུ་གུ་ཡོད་པར་གྲུབ་པའི་རྟགས་
ཡང་དག་དགག་བྱ་ཡིན་ཞེས་གསུངས། དེ་ལ་ཁ་ཅིག དེ་ཆོས་ཅན། མེད་པར་ཐལ།
རྟགས་ཡང་དག་གི་དགག་བྱ་ཡིན་པའི་ཕྱིར་ན་མ་ཁྱབ། ཁ་ཅིག མྱུ་གུ་མེད་པར་འཛིན་
པའི་བློ་ལོག་ཤེས་མ་ཡིན་པར་ཐལ། དེའི་ཞེན་ཡུལ་ཡོད་པའི་ཕྱིར་ཏེ། མྱུ་གུ་མེད་པ་
དེའི་ཞེན་ཡུལ་ཡིན་པའི་ཕྱིར་ཟེར་ན། མྱུ་གུ་མེད་པར་འཛིན་པའི་བློའི་ཞེན་ཡུལ་ལ་མྱུ་གུ་
མེད་པ་ཡིན་པ་འཇོག་གི མྱུ་གུ་མེད་པ་མི་འཇོག་པའི་ཕྱིར། བྱས་པ་ལ་ཁོ་ན་རེ། མྱུ་གུ་
མེད་པ་འཛིན་པའི་རྟོག་པ་ཆོས་ཅན། ལོག་ཤེས་མ་ཡིན་པར་ཐལ། ཁྱོད་ཀྱི་ཞེན་ཡུལ་
ཡོད་པའི་ཕྱིར་ཏེ། མྱུ་གུ་མེད་པ་དེ་ཁྱོད་ཀྱི་ཞེན་ཡུལ་ཡིན་པའི་ཕྱིར། འདོད་ན། དེ་
ཆོས་ཅན། ལོག་ཤེས་ཡིན་པར་ཐལ། རང་དང་འཛིན་སྟངས་འགལ་བའི་ཚད་མ་ཡོད་
པའི་བློ་ཡིན་པའི་ཕྱིར་ཏེ། མྱུ་གུ་ཡོད་པ་འཛིན་པའི་ཚད་མ་དེ་ཁྱོད་དང་འཛིན་སྟངས་
འགལ་བའི་ཚད་མ་ཡིན་པའི་ཕྱིར་ཟེར་ན། རྟགས་མ་གྲུབ་སྟེ། དེ་འདྲའི་ཚད་མ་དེ་མྱུ་
གུ་མེད་པ་འཛིན་པའི་རྟོགས་པ་དང་འཛིན་སྟངས་མི་མཐུན་པ་ཡིན་གྱི། དེ་དང་འཛིན་
སྟངས་འགལ་བ་མ་ཡིན་པའི་ཕྱིར། ཁ་ཅིག བདེན་འཛིན་གྱིས་བདེན་བར་བཟུང་བ་
མེད་པར་ཐལ། དེས་དེ་ལྟར་བཟུང་བ་མི་རིགས་པའི་ཕྱིར་ན། རང་རྒྱུད་པས་རང་
མཚན་ཁས་ལེན་པ་མེད་པར་ཐལ། དེས་དེ་ཁས་ལེན་པ་མི་རིགས་པའི་ཕྱིར། ཁྱབ་པ་
ཁས། དེར་ཐལ། དབུ་མ་པ་ཡིན་ན། རང་མཚན་ཁས་ལེན་མི་རིགས་པས་ཁྱབ་པའི་
ཕྱིར། བྱས་པ་ལ་ཁོ་ན་རེ། རང་རྒྱུད་པས་རང་རྒྱུད་པའི་གྲུབ་མཐའ་ཁས་ལེན་མི་རིགས་
པར་ཐལ། དེས་རང་རྒྱུད་ཁས་ལེན་མི་རིགས་པའི་ཕྱིར། དེས་རང་མཚན་ཁས་ལེན་མི་
རིགས་པའི་ཕྱིར། རྟགས་ཁས། འདོད་ན། རང་རྒྱུད་པ་མན་ཆད་ཀྱི་རང་སྡེ་ཚང་མས་
རང་གི་གྲུབ་མཐའ་ཁས་ལེན་མི་རིགས་པར་ཐལ་ལོ།། དངོས་སྨྲ་བ་ལ་མི་མཚུངས་སོ་ཞེ་
ན། དངོས་སྨྲ་བས་བདེན་འཛིན་གྱི་ཞེན་ཡུལ་ཁས་ལེན་རིགས་པར་ཐལ། དེས་བདེན་
གྲུབ་ཁས་ལེན་རིགས་པའི་ཕྱིར། འདོད་ན། དེས་དེ་བློ་དོན་མཐུན་དུ་ཁས་ལེན་རིགས་
པར་ཐལ་ལོ།། འདོད་ན། དེས་དེ་རྒྱུད་ལ་བསྐྱེད་རིགས་པར་ཐལ་ལོ།། འདོད་ན། དེ་
འཁོར་བར་འཁྱམས་རིགས་པར་ཐལ་ལོ། འདོད་ན། ངོ་མཚར་ཆེ་བར་ཐལ་ལོ། སྤྱི་

དོན་དུ། རྟགས་ཡང་དག་མ་ཡིན་པ་མེད་པ་མ་ཡིན་པར་གསུངས་པ་ལ། ཁ་ཅིག་རྟགས་
ཡང་དག་མ་ཡིན་པ་ཡོད་པར་ཐལ། དེ་མེད་པ་མ་ཡིན་པའི་ཕྱིར། འདོད་མི་ནུས་ཏེ།
གཞི་གྲུབ་ན་རྟག་ཡང་དག་ཡིན་དགོས་པའི་ཕྱིར་ན་མ་ཁྱབ་སྟེ། རྟགས་ཡང་དག་མ་ཡིན་
པ་ཡང་རྟགས་ཡང་དག་ཡིན་པའི་ཕྱིར། དེར་ཐལ། རྟགས་ཡང་དག་མ་ཡིན་པའི་
རྟགས་ཀྱིས་གཞི་མ་གྲུབ་པ་རྟགས་ལྟར་སྣང་དུ་སྒྲུབ་རྟགས་སྦྱོར་ཡང་དག་ཡོད་པའི་ཕྱིར།
བྱས་པ་ལ་ཁོ་ན་རེ། རྟགས་ལྟར་སྣང་གི་རྟགས་ཀྱིས་གཞི་མ་གྲུབ་པ་རྟགས་ཡང་དག་མིན་
པར་བསྒྲུབ་པའི་རྟགས་སྦྱོར་ཡོང་དག་ཡོད་པར་ཐལ། ཅིག་ཤོས་ལ་དེའི་ཕྱིར། འདོད་
ན། རྟགས་ལྟར་སྣང་རྟགས་ཡང་དག་ཡིན་པར་ཐལ། དེའི་རྟགས་ཀྱིས་དེ་སྒྲུབ་ཀྱི་
རྟགས་སྦྱོར་རྣམ་དག་ཡོད་པའི་ཕྱིར། འདོད་ན། རྟགས་ལྟར་སྣང་ཡོད་པར་ཐལ།
འདོད་པའི་ཕྱིར། འདོད་མི་ནུས་སྟེ། གཞི་གྲུབ་ན། རྟགས་ལྟར་སྣང་མ་ཡིན་དགོས་
པའི་ཕྱིར་ཟེར་ན། གོང་ལྟར་མ་ཁྱབ་ཅེས་ལན་བཏབ་ཚེ། ལུགས་འདིར་ལུང་རིགས་
དང་འགལ་མིན་དཔྱད་དོ།། ཁ་ཅིག བྱེ་བྲག་སྨྲ་བ་ནས་ཐལ་འགྱུར་པའི་བར་གྱི་རང་སྡེ་
ཐམས་ཅད་བདེན་པར་གྲུབ་པའི་གྲུབ་ཚུལ་མི་མཐུན་པ་ཤ་སྟག་ཡིན་ཟེར་བ་མི་འཐད་དེ།
མདོ་སེམས་གཉིས་པོ་དེ་བདེན་པར་གྲུབ་པའི་གྲུབ་ཚུལ་མཐུན་པའི་ཕྱིར། དེར་ཐལ།
དེ་གཉིས་ཀས་རྟོགས་པས་བཏགས་ཙམ་མ་ཡིན་པར་ཡུལ་རང་གི་ཐུན་མོང་མ་ཡིན་པའི་
སྡོད་ལུགས་ཀྱི་ངོས་ནས་གྲུབ་པ་དེ་བདེན་པར་གྲུབ་པའི་དོན་དུ་ཁས་ལེན་པའི་ཕྱིར།
དེར་ཐལ། མདོ་སྡེ་པས་དེ་ལྟར་ཁས་ལེན་པ་གང་ཞིག སེམས་ཙམ་པས་ཀྱང་དེ་ལྟར་
ཁས་ལེན་པའི་ཕྱིར། དང་པོ་དེར་ཐལ། དེས་དེ་རང་མཚན་གྱི་དོན་དུ་ཁས་ལེན་པ་གང་
ཞིག་དེས་རང་མཚན་དང་བདེན་གྲུབ་དོན་གཅིག་ཏུ་ཁས་ལེན་པའི་ཕྱིར། གོང་གི་
རྟགས་གཉིས་པ་གྲུབ་སྟེ། དེས་དེ་རིང་གི་མཚན་ཉིད་ཀྱིས་གྲུབ་པའི་དོན་དུ་ཁས་ལེན་པ་
གང་ཞིག དེས་རང་གི་མཚན་ཉིད་ཀྱིས་གྲུབ་པ་དང་བདེན་གྲུབ་དོན་གཅིག་ཏུ་ཁས་
ལེན་པའི་ཕྱིར། དེ་གཉིས་བདེན་གྲུབ་ཀྱི་མཚན་ཞིག་འཇོག་ཚུལ་མི་མཐུན་ཏེ། སེམས་
ཙམ་པས་ཆོས་ཉིད་ཀྱང་བདེན་གྲུབ་ཏུ་ཁས་ལེན་པའི་ཕྱིར། བྱེ་བྲག་སྨྲ་བས་རྡུལ་ཕྲན་
ཕྱོགས་ཀྱི་ཆ་མེད་དང་ཤེས་པ་དུས་མཐའ་སྐད་ཅིག་མ་དང༌། འདུས་མ་བྱས་ཀྱི་ནམ་
མཁའ་ལྟ་བུ་དོན་དམ་རྫས་ཡོད་དུ་འདོད། ཆུ་དང་བུམ་པ་ལྟ་བུ་ཀུན་རྫོབ་བརྟགས་ཡོད་

དུ་འདོད་དེ། དེས་བཅོམ་པའམ་བློས་ཆ་ཤས་སོ་སོར་བསལ་བ་ན་རང་འཛིན་གྱི་བློས་མི་
འདོར་བའི་ཆོས་སུ་དམིགས་པ་དོན་དམ་དུ་གྲུབ་པའི་དོན་དང་། དེ་ལྟར་བསལ་བ་ན་
རང་འཛིན་གྱི་བློས་འདོར་པའི་ཆོས་སུ་དམིགས་པ་ཀུན་རྫོབ་ཏུ་གྲུབ་པའི་དོན་དུ་འདོད་
པའི་ཕྱིར། ཐལ་རང་གཉིས་བདེན་པར་གྲུབ་པའི་གྲུབ་ཚུལ་མི་མཐུན་ཏེ། རང་རེའི་
ཡིག་ཆ་ལྟར་ན། རང་རྒྱུད་པས་དབུ་མ་སྣང་བ་ལས། དངོས་པོ་ཡང་དག་པར་ངོ་བོ་
ཉིད་མེད་པ་དག་ལ་ཡང་ཞེས་སོགས་དང་། དབུ་མ་བདེན་གཉིས་ལས། ཇི་ལྟར་སྣང་བ་
འདི་ཁོ་ན། ཀུན་རྫོབ་གཞན་ནི་གཅིག་ཤོས་སོ། ཞེས་པའི་ལུང་དེ་ལ་བརྟེན་ནས།
སྲོག་ཆགས་རྣམས་ཀྱི་རྟོག་པ་དང་རྟོག་མེད་ཅི་རིགས་ཀྱི་བློ་གནོད་མེད་ལ་སྣང་བའི་
དབང་གིས་བཞག་པའི་ཡོད་པ་དེ་ཀུན་རྫོབ་ཏུ་གྲུབ་པའི་དོན་དང་། དེའི་དབང་གིས
བཞག་པ་མ་ཡིན་པར་ཡུལ་རང་གི་སྡོད་ལུགས་ཀྱི་ངོས་ནས་གྲུབ་པ་དེ། དོན་དམ་པར་
གྲུབ་པའི་དོན་དང་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ཕྲ་མོར་འདོད། འོན་
ཀྱང༌། སྒོ་མང་དབུ་མར། གཞན་ཕྱོགས་པ་ཁ་ཅིག་ན་རེ། དགོངས་པར་རབ་གསལ་
ལས། དབུ་མ་སྣང་བ་མ་གཏོགས་རང་རྒྱུད་པའི་གཞུང་ཁུངས་ཐུབ་གཞན་ལས་དོན་
དམ་དུ་གྲུབ་ཚུལ་གསལ་བར་མ་བཤད་པ་མི་འཐད་པར་ཐལ། བདེན་གཉིས་ལས། ཇི་
ལྟར་སྣང་བ་འདི་ཁོ་ན།། ཀུན་རྫོབ་གཞན་ནི་གཅིག་ཤོས་སོ།། ཞེས་ཀུན་རྫོབ་དང་
དོན་དམ་དུ་གྲུབ་ཚུལ་གཉིས་ཀ་བསྟན་པའི་ཕྱིར་ཞེས་ཟེར་ལ། རྗེ་བཙུན་ཤེས་རབ་
དབང་བོའི་དབུ་མར་ཡང་དེ་སྟོན་པ་ལེགས་ཞེས་གསུངས་ཤིང༌། ཕྱིས་ཀྱི་རང་རེའི་
མཁས་པ་འགའ་ཞིག་གིས་དཔྱད་གསུམ་དག་གོ། ༈དགག་བཞག་མདོར་
བསྡུས་ཙམ་གྱི་དོགས་གཅོད། ཞེས་སོགས་དགག་བཞག་མཛད་ཚུལ་འདུག་
བའི་མཛད་པ་མདོར་བསྡུས་ཙམ་བཀོད་ན། འོ་ན། བ་གླང་རྫི་ཡན་ཆད་ཀྱི་བློ་ལ་སྣང་
བའི་དབང་གིས་བཞག་པའི་ཡོད་པ་དེ་ཀུན་རྫོབ་ཏུ་ཡོད་པའི་དོན་དང༌། དེའི་དབང་
གིས་བཞག་པ་མ་ཡིན་པར་ཡུལ་རང་གི་སྡོད་ལུགས་ཀྱིས་ངོས་ནས་གྲུབ་པ་དེ་དོན་དམ་དུ་
གྲུབ་པའི་ཚུལ་དུ་ལུང་དེས་བསྟན་པར་ཐལ། ཇི་ལྟར་སྣང་བའི་འདི་ཁོ་ན།། ཞེས་པའི་
གང་ལ་སྣང་བའི་བློ་དེ་བ་གླང་རྫི་ཡན་ཆད་ཀྱི་བློ་ལ་བྱེད་པའི་ཕྱིར་འདོད་ན། ཀུན་རྫོབ་

ཏུ་གྲུབ་པ་བ་གློང་རྫི་སོགས་ལ་སྣང་ལ། དོན་དམ་དུ་གྲུབ་པ་བ་གླང་རྫི་སོགས་ལ་མ་སྣང་
བར་ཐལ། འདོད་པ་དེའི་ཕྱིར། འདོད་ན་བ་གླང་རྫི་སོགས་གྲོལ་ཟིན་པར་ཐལ། དེ་
དག་ལ་ཆོས་གང་ཡང་བདེན་གྲུབ་ཏུ་མི་སྣང་བའི་ཕྱིར། གཞན་ཡང་། དེ་དག་གིས་དབུ་
མའི་ལྟ་བ་རྙེད་ཟིན་པར་ཐལ། དེ་དག་ལ་ཆོས་ཐམས་ཅད་ཐ་སྙད་དུ་གྲུབ་པར་སྣང་བའི་
ཕྱིར། རྟགས་ཁས། ཞེས་བཀག་ནས། ཁོང་རང་གི་ལུགས་ལ། ལུང་དེས་ཀུན་རྫོབ་
དང་དོན་དམ་དུ་གྲུབ་ཚུལ་བསྟན་པ་མ་ཡིན་གྱི། ཇི་ལྟར་སྣང་བ་འདི་ཁོ་ན།། ཀུན་རྫོབ་
ཞེས་པས་ཀུན་རྫོབ་བདེན་པའི་ངོ་བོ་བསྟན། གཞན་ནི་གཅིག་ཤོས་སོ་ཞེས་པས་དོན་
དམ་བདེན་པའི་ངོ་བོ་བསྟན་པའི་ཕྱིར་ཏེ། བདེན་གཉིས་འགྲེལ་བཤད་ལས། ཀུན་
རྫོབ་ཅེས་སྨོས་པ་ནི་ཀུན་རྫོབ་གྱི་བདེན་པ་སྟེ། ཚིག་ཐ་མ་ཁོངས་ནས་དབྱུང་བའི་ཕྱིར་
རོ།། གཞན་ནི་ཞེས་བྱ་བ་ཇི་ལྟར་སྣང་བ་ལས་གཞན་པའོ།། ཞེས་དང་། བདེན་གཉིས་
རང་འགྲེལ་ལས་ཀྱང་། ཇི་ལྟར་སྣང་བ་འདི་ཁོ་ན། ཀུན་རྫོབ་གཞན་ནི་གཅིག་ཤེས་
ཡིན།། དོན་དམ་པའི་བདེན་པ་ཞེས་བྱ་བའི་ཐ་ཚིག་གོ། ཇི་ལྟར་བ་གླང་རྫི་བོ་སོགས་
ཀྱིས་མཐོང་བ་དེ་ལྟར་ཀུན་རྫོབ་ཏུ་བདེན་པ་རྣམ་པར་གནས་ཀྱི་ཞེས་སོགས་གསུངས་པའི་
ཕྱིར། ཤིན་ཏུ་རྟོགས་སླ། ཞེས་དགག་བཞག་མཛད་པ་འདི་ལྟར་ན། བདེན་གཉིས་ཀྱི་
ལུང་ཚིག་རྐང་གཉིས་ཀྱིས་ཀུན་རྫོབ་དང་དོན་དམ་དུ་གྲུབ་ཚུལ་གཉིས་མ་བསྟན་པར།
ཀུན་རྫོབ་བདེན་པ་དང་དོན་དམ་བདེན་པ་གཉིས་ཀྱི་ངོས་འཛིན་བསྟན་པར་བཞེད་དེ།
ལུང་དེས་ཀུན་རྫོབ་བདེན་པ་དང་དོན་དམ་བདེན་པ་གཉིས་ལ་བ་གླང་རྫི་སོགས་ལ་སྣང་
མ་སྣང་བའི་ཁྱད་པར་བསྟན་པར་བཞེད་པའི་ཕྱིར། རང་རེའི་ཡིག་ཆ་ལྟར་ན། ལུང་དེ་
གཉིས་ཀྱིས་གྲུབ་ཚུལ་དེ་ལྟར་བསྟན། བ་གླང་རྫི་བོ་སོགས་ལ་ཆོས་རྣམས་ཀུན་རྫོབ་ཏུ་
གྲུབ་པར་སྣང་ཞིང་། དོན་དམ་དུ་གྲུབ་པར་མི་སྣང་བའི་སྐྱོན་དང་ལུང་དེས། བདེན་
གཉིས་ཀྱི་རྣམ་གཞག་མ་བསྟན་པའི་སྐྱོན་མེད་དེ། གྲུབ་ཚུལ་གཉིས་དང་བདེན་པ་
གཉིས་ཀྱི་རྣམ་གཞག་གཉིས་ཀ་བསྟན་པའི་ཕྱིར། འོ་ན། དབུ་མ་སྣང་བ་དང་།
བདེན་གཉིས་ཀྱི་ལུང་དེས་དོན་དམ་ཕྱི་མའི་དབང་དུ་བྱས་པའི་དོན་དམ་དུ་གྲུབ་ཚུལ་
བསྟན་ན། དོན་དམ་སྔ་མའི་དབང་དུ་བྱས་པའི་དོན་དམ་དུ་གྲུབ་ཚུལ་རང་རྒྱུད་པའི་
གཞུང་གང་ལས་བསྟན་པ་ཡིན་ཞེ་ན། དེ་ནི་དབུ་མ་སྣང་བ་དང་འགྲེལ་པ་རྟོག་གེ་འབར་

བ་ལས་བསྟན་པ་ཡིན་ཏེ། ལེགས་བཤད་སྙིང་པོ་ལས། དེ་ཡང་ས་ལ་སོགས་པ་དོན་དམ་
པར་འབྱུང་བའི་ངོ་བོ་ཉིད་མ་ཡིན་ཞེས་གསུངས་པའི་འགྲེལ་པ་རྟོག་གེ་འབར་ལས།
ཞེས་པ་ནས། དེ་ལྟར་ན་དབུ་མ་པ་དང་གཞན་དག་ཡོད་མེད་དཔྱོད་མེད་པའི་གཞི་དེ་
དོན་དམ་པར་མེད་ཅེས་པའི་དོན་ནི། གཞི་དེ་དོན་དམ་དཔྱོད་པའི་རིགས་ངོར་མེད་པ་
སྟེ་དེས་མ་གྲུབ་ཅེས་པའོ། ཞེས་གསུངས་པའི་ཕྱིར། ཞེས་སོ།། འགྲེལ་བ་དེས་ཀུན་
རྫོབ་ཀྱི་ཆོས་རྣམས་དེ་ཁོ་ན་ཉིད་ལ་དཔྱོད་པའི་འཕགས་པའི་མཉམ་གཞག་གིས་དེ་ཁོ་ན་
ཉིད་གཟིགས་པའི་གཟིགས་ངོར་གྲུབ་ན་དེ་དག་དོན་དམ་པར་གྲུབ་དགོས་པར་བསྟན་
པའི་ཕྱིར། སྟོང་ཉིད་ལྟ་བུ་དེ་འདྲའི་མཉམ་གཞག་གིས་དེ་ཁོ་ན་ཉིད་གཟིགས་པའི་
གཟིགས་ངོར་གྲུབ་ན་དེ་དོན་དམ་པར་གྲུབ་མི་དགོས་ཏེ། དེ་ལྟར་གྲུབ་ན། དོན་དམ་
དཔྱོད་བྱེད་ཀྱིས་རིགས་པས་དཔྱད་བཟོད་དུ་ཡོད་མི་དགོས་པའི་ཕྱིར། བྱས་པ་ལ་ཁ་
ཅིག བདེན་གཉིས་ལུང་དེས་བློ་ལ་སྣང་བའི་དབང་གིས་བཞག་པ་མ་ཡིན་པར་ཡུལ་
རང་གི་སྡོད་ལུགས་ཀྱི་ངོས་ནས་གྲུབ་པ་དོན་དམ་དཔྱོད་བྱེད་ཀྱི་དགག་བྱ་བསྟན་པ་དང་།
རྟོག་གེ་འབར་བའི་ལུང་དེས་ཀུན་རྫོབ་ཀྱི་ཆོས་རྣམས་དེ་ཁོ་ན་ཉིད་ལ་དཔྱོད་པའི་པའི་
རིག་ཤེས་ཀྱིས་དེ་ཁོ་ན་ཉིད་རིག་པའི་རིག་ངོར་གྲུབ་ན་དོན་དམ་དཔྱོད་བྱེད་ཀྱི་རྟགས་ཀྱི་
དགག་བྱར་བསྟན་པ་མི་རིགས་པར་ཐལ། ཊཱིཀ་ཆེན་ལས། རང་རྒྱུད་པའི་གཞུང་
ཁུངས་མཐུན་གཞན་ལས། དགག་བྱ་ངོས་འཛིན་གསལ་བར་མ་བྱུང་ལ། དབུ་མ་སྣང་
བ་ལས། ཀུན་རྫོབ་ཏུ་ཡོད་ཚུལ་བཤད་པའི་བཟློག་ཕྱོགས་ཀྱི་ཡོད་པ་ནི་དོན་དམ་པར་
རམ་བདེན་ཡོད་དུ་ཤེས་པས་ཞེས་གསུངས་པའི་ཕྱིར་ན་མ་ཁྱབ་སྟེ། དེ་ནི་རང་རྒྱུད་པའི་
གཞུང་ལས་དགག་བྱ་ངོས་འཛིན་གསལ་བར་མ་བྱུང་ཞེས་པའི་བཤད་དགོས་པའི་ཕྱིར་ཏེ།
སྒོམ་སྡེའི་ཐལ་བཟློམས་ལས། རང་རྒྱུད་པའི་ལུགས་ཀྱི་དགག་བྱའི་ཚད་རང་རྒྱུད་པའི་
གཞུང་ཁུངས་ཐུབ་པ་ལས་གསལ་བར་བཤད་པ་མེད་ལ། འོན་ཀྱང་། དབུ་མ་སྣང་བ་
ལས། ཞེས་པ་ནས་དེ་བཤད་པར་བྱ་སྟེ་ཞེས་པའི་བར་དང་། དེས་ན་བློ་ལ་སྣང་བའི་
དབང་གིས་ཡོད་པ་ཙམ་ཀུན་རྫོབ་དུ་ཡོད་པའི་དོན་དུ་དབུ་མ་སྣང་བ་ལས་དངོས་སུ་
བཤད་པས་དེའི་ཤུགས་ཀྱི་དགག་བྱའི་ཚད་ཀྱང་དེ་བརྟེན་ནས་ཤེས་ནས་སོ།། ཞེས་
གསུང་པའི་ཕྱིར། སྒོ་མང་དབུ་མ་ལྟར་ན། དོན་དམ་ཕྱི་མའི་དབང་དུ་བྱས་པའི་དགག་

བྱ་ངོས་འཛིན་དབུ་མ་སྣང་བ་མ་གཏོགས་གཞན་ལས་གསལ་བར་མ་བྱུང་ཞེས་པའི་དོན་
དུ་འཆད་དགོས་པ་འདྲ་ཡང་། རང་རེའི་ཡིག་ཆ་དང་ཆེས་མི་མཐུན་ནོ།། དོན་དམ་དུ་
མེད་ཚུལ་ལ། དེ་ཁོ་ན་ཉིད་རྟོགས་པའི་དོན་དུ་བྱས་ནས། དེ་འདྲའི་རིགས་ཤེས་ཀྱི་དེ་
ཁོ་ན་ཉིད་རིག་པའི་རིག་ངོར་མེད་པ་ལ་དོན་དམ་དུ་མེད་པར་བཤད་པ་ངང་། བློ་ལ་
སྣང་བའི་དབང་གིས་བཞག་པ་མ་ཡིན་པར་ཡུལ་རང་ངོས་ནས་གྲུབ་པ་ལ་དོན་དམ་དུ་
བྱས་ནས། དེར་མ་གྲུབ་པ་ལ་དོན་དམ་དུ་མེད་པར་བཤད་པའི་ཚུལ་གཉིས་ཡོད་པའི་
ཀུན་རྫོབ་ཀྱི་ཆོས་རྣམས་དོན་དམ་སྔ་མའི་དབང་དུ་བྱས་པའི་བློ་དོན་དམ་པ་དེས་དེ་ཁོ་ན་
ཉིད་རིག་པའི་རིག་ངོར་མེད་པས་དོན་དམ་སྔ་མའི་དབང་དུ་བྱས་པའི་དོན་དམ་དུ་མ་
གྲུབ། ཆོས་ཉིད་དེ་དེ་འདྲའི་རིག་ཤེས་ཀྱིས་དེ་ཁོ་ན་ཉིད་རིག་པའི་རིག་ངོར་ཡོད་པས་
དོན་དམ་སྔ་མའི་དབང་དུ་བྱས་པའི་དོན་དམ་དུ་གྲུབ་པའི་ཕྱིར། དོན་དམ་སྔ་མའི་
དབང་དུ་བྱས་པའི་དོན་དམ་དང་དོན་དམ་དུ་གྲུབ་པ་གཉིས་ཀ་ཡོད་དེ། དེ་འདྲའི་རིག་
ཤེས་དང་རིག་ཤེས་དེས་དེ་ཁོ་ན་ཉིད་རིག་པའི་རིག་ངོར་གྲུབ་པ་གཉིས་ཀ་ཡོད་པའི་ཕྱིར།
དོན་དམ་ཕྱི་མའི་དབང་དུ་བྱས་པའི་དོན་དམ་དང་དོན་དམ་དུ་གྲུབ་པ་གཉིས་ཀ་མེད་དེ།
གཞི་གྲུབ་ན། བློ་ལ་སྣང་བའི་དབང་གིས་བཞག་པ་དང་། རང་ངོས་ནས་གྲུབ་པ་གཉིས་
ཀ་ཡིན་དགོས་པའི་ཕྱིར། ཀུན་རྫོབ་ཀྱི་ཆོས་རྣམས་དེ་ཁོ་ན་ཉིད་ལ་དཔྱོད་པའི་རིག་ཤེས་
ཀྱིས་དེ་ཁོ་ན་ཉིད་ལ་དཔྱོད་པའི་རིག་ཤེས་ཀྱིས་དེ་ཁོ་ན་ཉིད་རིག་པའི་རིག་ངོར་མེད་ཀྱང་།
དེ་འདྲའི་རིག་ཤེས་ཀྱི་ངོར་མེད་པ་མ་ཡིན་ཏེ། གཞི་གྲུབ་ན་དེ་འདྲའི་རིགས་ཤེས་ཀྱི་ངོར་
ཡོད་དགོས་པའི་ཕྱིར། ལུགས་འདིར་ཡང་ཆོས་ཐམས་ཅད་བློ་ལ་སྣང་བའི་དབང་གིས་
བཞག་ཙམ་དང༌། མིང་བརྡས་བཞག་ཙམ་དང་། རྟོག་པས་བཏགས་ཙམ་དུ་འདོད་དེ།
རྣམ་བཤད་སྙིང་པོའི་རྒྱན་ལས། ཆོས་ཐམས་ཅད་བརྡ་ཙམ་བཏགས་པ་ཙམ་དུ་ཁོང་དུ་
ཆུད་པའི་སྒོ་ནས་ཚུལ་ཁྲིམས་དང་བཟོད་པའི་ཕར་ཕྱིན་ལ་འགོད་པའི་ཕྱིར། ཞེས་དང་།
ལེགས་བཤད་སྙིང་པོ་ལས། དེའི་ཕྱིར་གསུང་རབ་ལས། ཀུན་རྫོབ་དང་མིང་དང་བརྡ་
དང་བརྟགས་པ་ཙམ་དུ་གསུངས་པའི་ཙམ་གྱི་སྒྲས་གང་གཅོད་པ་ཡང་མི་མཐུན་ནོ།།
ཞེས་གསུངས་པ་གང་ཞིག དེ་དག་ཁས་མི་ལེན་ན། ཐལ་རང་གཉིས་ལ་དེ་དག་གི་ཙམ་
སྒྲས་གཅོད་ཚུལ་མི་མཐུན་པའི་བཤད་པ་འོང་དོན་མེད་པའི་ཕྱིར། བྱས་པ་ལ་ཁ་ཅིག

ཀཆེན་ལས། དེ་ལྟར་ན། བློ་ལ་སྣང་བའི་དབང་གི་བཞག་པ་མ་ཡིན་པའི་སྡོད་ལུགས་
མེད་ཀྱང༌
། དེའི་དབང་གིས་བཞག་པའི་སྡོད་ལུགས་མིང་དུ་བཏགས་པ་ཙམ་མིན་པ་
གཅིག་ཡོད་པ་ལུགས་འདི་ལ་མི་འགལ་བས་གསུངས་པ་མི་འཐད་པར་ཐལ། རང་རྒྱུད་
པས་ཀྱང་། ཆོས་ཐམས་ཅད་མིང་བརྡས་བཞག་ཙམ་དུ་འདོད་པའི་ཕྱིར་ན་མ་ཁྱབ་སྟེ།
མིང་བརྡས་ཕར་བཞག་ཙམ་མ་ཡིན་པའི་གདགས་གཞི་རང་ངོས་ནས་གྲུབ་པ་གཅིག་ཡོད་
པ་རང་རྒྱུད་པའི་ལུགས་ལ་མི་འགལ་ཞེས་པའི་དོན་ཡིན་པར་དྲང་ངེས་རྣམ་འབྱེད་ཀྱི་སྤྱི་
དོན་དུ་གསལ་བ་ལྟར་ཁས་ལེན་རིག་པའི་ཕྱིར། དེ་བཞིན་དུ་དབུ་མའི་སྤྱི་དོན་ལས་ཀྱང་།
ཐལ་འགྱུར་པས་འདོད་པ་ལྟར་གྱི་མིང་གིས་བརྟགས་པ་ཙམ་མ་ཡིན་པ་གཅིག་ཡོད་པ་
ལུགས་འདི་ལ་མི་འགལ་ཞེས་པའི་དོན་ཡིན་པའི་ཕྱིར། ཞེས་དང་། དབུ་མ་པ་གཉིས་ཀྱི་
དགག་བྱ་ལ་བློའི་ངོར་མི་འདྲ་བ་ཆེན་པོ་འོང་ངོ་། ཞེས་གསུངས་པས། ཐལ་འགྱུར་པས་
འདོད་པ་ལྟར་གྱི་མིང་གིས་བཏགས་ཙམ་ཞེས་པ་མིང་གིས་བཏགས་ཙམ་ལ་བྱེད་རིགས་
པའི་ཕྱིར། རྗེ་དྲུང་དབུ་མར། རང་རྒྱུད་པའི་ལུགས་ལ་བློས་ཕར་མ་བཞག་པའི་སྡོད་
ལུགས་རང་ངོས་ནས་གྲུབ་པ་མེད་ཀྱང་། བློའི་དབང་གིས་བཞག་པའི་སྡོད་ལུགས་རང་
ངོས་ནས་གྲུབ་པ་གཅིག་འདོད་དགོས་ཞེས་པའི་དོན་ཡིན་ཏེ། རང་རྒྱུད་པས་མིང་དུ་
བཏགས་པ་ཙམ་གྱིས་རང་ངོས་ནས་གྲུབ་པ་མི་འགོག་ལ། ཐལ་འགྱུར་པས་དེ་འགོག་
པས་དབུ་མ་པ་གཉིས་ཀྱི་དགག་བྱ་ལ་བློའི་ངོར་མི་འདྲ་བ་ཆེན་པོ་འོང་ངོ་ཞེས་གསུངས་
པས། རང་རྒྱུད་པས་མིང་གིས་ཕར་བཞག་པ་མ་ཡིན་པའི་རང་ངོས་ནས་གྲུབ་པ་མི་
འདོད་ཀྱང་། མིང་གིས་ཕར་བཞག་ཙམ་ཡིན་པའི་རང་ངོས་ནས་གྲུབ་པ་འདོད་པའི་
ཕྱིར། དེར་ཐལ། དེས་བློ་ལ་སྣང་བའི་དབང་གིས་བཞག་ཙམ་དང་། མིང་བརྡས་
བཞག་ཙམ་དང་། རྟོག་པས་བཏགས་ཙམ་ཞེས་པའི་ཙམ་སྒྲ་རྣམས་ཀྱིས་བདེན་གྲུབ་
གཅོད་པ་མ་གཏོགས་རང་ངོས་ནས་གྲུབ་པ་མི་གཅོད། བློ་ལ་སྣང་བའི་དབང་གིས་ཕར་
བཞག་ཙམ་དང་། མིང་བརྡས་ཕར་བཞག་ཙམ་བང༌། རྟོགས་པས་ཕར་བཏགས་ཙམ་
ཞེས་པའི་ཙམ་སྒྲ་རྣམས་ཀྱི་རང་ངོས་ནས་གྲུབ་པ་གཅོད་པར་བཞེད་པའི་ཕྱིར། དེར་
ཐལ། དེས་ཆོས་ཐམས་ཅད་བློ་ལ་སྣང་བའི་དབང་གིས་བཞག་ཙམ་ཡིན་གྱི། བློ་ལ་སྣང་
པའི་དབང་གིས་ཕར་བཞག་པ་ཙམ་མ་ཡིན་ཏེ། གདགས་གཞིའི་རང་ངོས་ནས་ཀྱང་

གྲུབ་པའི་ཕྱིར། ཞེས་པའི་རྟགས་འགོད་པར་འདོད་པའི་ཕྱིར་ཐལ་འགྱུར་པས་བློ་ལ་
སྣང་བའི་དབང་གིས་བཞག་ཙམ་དང་། བློ་ལ་སྣང་བའི་དབང་གིས་ཕར་བཞག་ཙམ་ལ་
ཁྱད་པར་མེད་པར་ཙམ་སྒྲ་ཐམས་ཅད་ཀྱིས་རང་ངོས་ནས་གྲུབ་པ་གཅོད་པར་བཞེད་པས།
ལེགས་བཤད་སྙིང་པོ་ལས། ཐལ་རང་གཉིས་ཙམ་སྒྲ་དེ་དག་གིས་གཅོད་ཚུལ་མི་མཐུན་
པར་གསུངས་པའི་ཕྱིར། ཁ་ཅིག དབུ་མ་པ་གཉིས་ཀྱི་དགག་བྱ་ལ་བློ་ངོར་མི་འདྲ་བ་
དང་ཕྲ་རགས་ཀྱི་ཁྱད་པར་མེད་པར་ཐལ། དེ་གཉིས་ཀས་བློ་གནོད་མེད་ལ་སྣང་བའི་
དབང་གིས་བཞག་པ་མ་ཡིན་པའི་ཡོད་པ་དང་། རྟོག་པས་བཏགས་ཙམ་མ་ཡིན་པའི་
ཡོད་པ་གཉིས་ཀ་དགག་བྱ་ཕྲ་མོར་བཞེད་པ་མཚུངས་པའི་ཕྱིར་ན་མ་ཁྱབ་སྟེ། སྤྱིར་དེ་
ལྟར་བཞེད་པ་མཚུངས་ཀྱང་། དེ་གཉིས་ཀྱི་བློ་གནོད་མེད་ལ་སྣང་བའི་དབང་གིས་
བཞག་ཅེས་པའི་བློ་གཉིས་ལ་མི་འདྲ་བའི་ཁྱད་པར་ཡོད་པའི་ཕྱིར། དེར་ཐལ། རང་
རྒྱུད་པས་དེ་འདྲའི་བློ་དེ་རང་མཚན་གྱིས་གྲུབ་པའི་གཞལ་བྱ་ལ་མ་འཁྲུལ་པའི་བློ་གནོད་
མེད་ལ་བཞེད་ཅིང་། ཐལ་འགྱུར་པའི་དེ་འདྲའི་བློ་དེ་རང་མཚན་གྱིས་གྲུབ་པའི་གཞལ་
བྱ་ལ་འཁྲུལ་བའི་བློ་གནོད་མེད་ལ་བཞེད་པའི་ཕྱིར། དང་པོ་གྲུབ་སྟེ། ལེགས་བཤད་
སྙིང་པོ་ལས། རང་རྒྱུད་པ་རྣམས་ཀྱིས་ཐ་སྙད་དུ་ཡོད་པར་འཇོག་པའི་ཤེས་པ་གནོད་
མེད་ནི་ཡུལ་རང་གི་མཚན་ཉིད་ཀྱིས་གྲུབ་པའི་དོན་ལ་མ་འཁྲུལ་བ་ཞིག་ལ་འདོད་ལ།
ཞེས་དང་རང་རྒྱུད་པ་རྣམས་ནི་ཐ་སྙད་འདོགས་པའི་བློའི་དབང་གིས་གཟུགས་ཚོར་ལ་
སོགས་པ་འཇོག་མི་ནུས་ལ། གནོད་པ་མེད་པའི་དབང་པོའི་ཤེས་པ་སོགས་ལ་སྣང་བའི་
དབང་གིས་ཐ་སྙད་དུ་ཡོད་པར་འཇོག་ནུས་པར་འདོད་པས། བློའི་དབང་གིས་བཞག་
མ་བཞག་གི་བློ་ལ་ཡང་ཁྱད་པར་ཆེའོ།། ཞེས་གསུངས་པའི་ཕྱིར། རང་རྒྱུད་པས་རྟོག་
པས་བརྟགས་ཙམ་ཤེས་པའི་རྟོག་པ་དེ་ཐ་སྙད་བཏགས་པའི་བཏགས་དོན་འཚོལ་བའི་བློ་
ལ་བཞེད། ཐལ་འགྱུར་པས་དེ་འདྲའི་རྟོག་པ་དེ་ཡུལ་ལ་མ་བརྟགས་མ་དཔྱད་པར་རྗེས་
སུ་འཇུག་ཅིང་འཛིན་སྟངས་ལ་ཚད་མས་མི་གནོད་པའི་བློ་གཅིག་ལ་བཞེད། རང་རྒྱུད་
པས་དེ་འདྲའི་རྟོག་པ་དེ་རྟོག་པ་དོན་མཐུན་ཏུ་མི་བཞེད་དེ། དེས་རྟོག་པ་དོན་མཐུན་
ཡིན་ན། བརྟགས་ཤིང་དཔྱད་པའི་སྒོ་ནས་རང་ཡུལ་ལ་འཇུག་པས་ཁྱབ་པར་བཞེད་
པའི་ཕྱིར། དེས་དེ་གཉིས་གྱི་ལུགས་ལ་བློས་བཞག་ཙམ་ཞེས་པ་དང་། རྟོག་པས་

བཏགས་ཙམ་ཞེས་པ་རྣམས་མིང་འདྲ་ཡང་དོན་ལ་ཁྱད་པར་ཆེ་བས་དགག་བྱ་ལའང་བློ་
ངོར་མི་འདྲ་བ་ཆེན་པོ་འོང་ངོ་།། འོ་ན། ཐལ་འགྱུར་པའི་ལུགས་ལ། རང་རྒྱུད་པས་
འདོད་པའི་བློ་གནོད་མེད་ལ་སྣང་བའི་དབང་གིས་བཞག་པ་མ་ཡིན་པར་ཡོད་པ་དེ་ཐ་
སྙད་དུ་ཡོད་པར་ཐལ། རང་མཚན་གྱིས་གྲུབ་པའི་གཞལ་བྱ་ལ་མ་འཁྲུལ་པའི་བློ་གནོད་
མེད་ལ་སྣང་བའི་དབང་གིས་བཞག་ཙམ་མ་ཡིན་པར་ཡོད་པ་དེ་ཐ་སྙད་དུ་ཡོད་པའི་ཕྱིར།
འདོད་ན། དེ་དོན་དམ་དཔྱོད་བྱེད་ཀྱི་རིགས་པའི་དགག་བྱ་རགས་པ་ཙམ་དུ་ཡང་མི་
རུང་བར་ཐལ། འདོད་པའི་ཕྱིར། འདོད་ན། རང་རྒྱུད་པས་འདོད་པ་ལྟར་གྱི་དགག་
བྱ་ཕྲ་མོ་དེ་ཐ་སྙད་དུ་ཡོད་པར་ཐལ། འདོད་པའི་ཕྱིར། འདོད་ན། རང་རྒྱུད་པས་
འདོད་པ་ལྟར་གྱི་དགག་བྱ་འགོག་པའི་རིགས་པ་རྣམས་ལྟར་སྣང་དུ་འགྱུར་རོ་ཞེ་ན།
དགེ་བཤེས་ཚེ་བརྟན་གྱི་དྲིས་ལན་ལྟར་ན་སྐྱོན་མེད་དེ། ཐལ་འགྱུར་པའི་རིགས་པས་
ཕུལ་ན། དེ་ལྟར་ཡིན་ཀྱང་། དེས་འདོད་པ་ལྟར་གྱི་དགག་བྱ་ཕྲ་མོ་ཡིན་ན་ཡོད་པས་མ་
ཁྱབ་སྟེ། དེས་བློ་གནོད་མེད་ལ་སྣང་བའི་དབང་གིས་བཞག་པ་མ་ཡིན་པར་རང་ངོས་
ནས་གྲུབ་པ་བདེན་གྲུབ་ཀྱི་གྲུབ་ཚུལ་དུ་བཞེད་པའི་ཕྱིར། བྱས་པ་ལ་ཁོ་ན་རེ། རང་
རྒྱུད་པའི་ལུགས་ལ་བློ་གནོད་མེད་ལ་སྣང་བའི་དབང་གིས་བཞག་པ་མ་ཡིན་པའི་ཡོད་པ་
དང་། དེ་ལྟར་བཞག་པ་མ་ཡིན་པའི་རང་ངོས་ནས་གྲུབ་པ་གཉིས་ལ་ཕྲ་རགས་ཀྱི་ཁྱད་
པར་མེད་པར་ཐལ། འདོད་པ་གང་ཞིག དེའི་ལུགས་ལ་ཡོད་པ་དང༌། རང་ངོས་ནས་
ཡོད་པ་གཉིས་ལ་ཁྱད་པར་མེད་པའི་ཕྱིར། འདོད་ན། ཐལ་འགྱུར་པའི་ལུགས་ལ་ཡང་
རང་རྒྱུད་པས་འདོད་པ་ལྟར་གྱི་བློ་གནོད་མེད་ལ་སྣང་བའི་དབང་གིས་བཞག་པ་མ་ཡིན་
པར་གྲུབ་པ་དང་། དེ་ལྟར་བཞག་པ་མ་ཡིན་པར་རང་ངོས་ནས་གྲུབ་པ་གཉིས་ལ་ཁྱད་
པར་མེད་པར་ཐལ། འདོད་པའི་ཕྱིར་ན་མི་མཚུངས་ཏེ། དེའི་ལུགས་ལ་དེ་འདྲའི་བློ་
གནོད་མེད་ཤེས་བྱ་ལ་མི་སྲིད་པས་དེའི་དབང་གིས་བཞག་པའང་མི་སྲིད་ལ། དེ་འདྲའི་
བློའི་དབང་གི་བཞག་པ་མ་ཡིན་པར་གྲུབ་པའང་ཡོད་དེ། གཞི་གྲུབ་ན། དེ་འདྲའི་བློའི་
དབང་གིས་བཞག་པ་མ་ཡིན་པར་གྲུབ་པས་ཁྱབ་པའི་ཕྱིར། དེ་འདྲའི་བློའི་དབང་གིས་
བཞག་པ་མ་ཡིན་པར་རང་ངོས་ནས་གྲུབ་པ་མེད་དེ། དེ་དགག་བྱ་ཕྲ་མོ་ཡིན་པའི་ཕྱིར།
ཁོ་ན་རེ། དེ་དགག་བྱ་ཕྲ་མོ་མ་ཡིན་པར་ཐལ། ཐལ་རང་གཉིས་ཀྱི་འདོད་ཚུལ་ལྟར་གྱི་

དགག་བྱ་ལ་ཕྲ་རགས་ཀྱི་ཁྱད་པར་ཡོད་པའི་ཕྱིར་ན་རེ་ཞིག་མ་ཁྱབ། དེ་དགག་བྱ་ཕྲ་མོ་
ཡིན་པར་ཐལ། བུམ་པ་དེ་འདྲའི་བློའི་དབང་གི་བཞགཔ་མ་ཡིན་པར་རང་ངོས་ནས་
གྲུབ་པ་དགག་བྱ་ཕྲ་མོ་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་རང་
མཚན་གྱིས་གྲུབ་པའི་གཞལ་བྱ་ལ་མ་འཁྲུལ་པའི་བློའི་དབང་གིས་བཞག་པ་མ་ཡིན་པར་
རང་ངོས་ནས་གྲུབ་པ་དགག་བྱ་ཕྲ་མོ་ཡིན་པར་ཐལ། ཁྱོད་དེའི་དབང་གིས་བཞག་པ་མ་
ཡིན་པར་ཐ་སྙད་དུ་གྲུབ་བའི་ཕྱིར། གཞན་ཡང་། བུམ་པ་དེ་འདྲའི་བློའི་དབང་གིས་
བཞག་པ་མ་ཡིན་པར་རང་ངོས་ནས་གྲུབ་པ་དགག་བྱ་ཕྲ་མོ་ཡིན་པར་ཐལ། བུམ་པ་
བདེན་འཛིན་གྱི་དབང་གིས་བཞག་པ་མ་ཡིན་པར་རང་ངོས་ནས་གྲུབ་པ་དགག་བྱ་ཕྲ་མོ་
ཡིན་པའི་ཕྱིར། དེར་ཐལ། བུམ་པ་ཀ་བ་མ་ཡིན་པར་རང་ངོས་ནས་གྲུབ་པ་དགག་བྱ་
ཕྲ་མོ་ཡིན་པའི་ཕྱིར་ཏེ། བུམ་པ་བུམ་པ་ཡིན་པར་རང་ངོས་ནས་གྲུབ་པ་དགག་བྱ་ཕྲམོ་
ཡིན་པའི་ཕྱིར། དེརཐལ། བུམ་པ་བུམ་པ་ཡིན་པར་བདེན་པར་མ་གྲུབ་པ་སྟོང་ཉིད་
ཡིན་པའི་ཕྱིར་ཏེ། ཚུར་མཐོང་ཐ་མ་བའི་བུམ་པ་བུམ་པ་ཡིན་པར་རྟོགས་ཀྱང་། བུམ་
པ་བུམ་པ་ཡིན་པར་བདེན་མེད་དུ་མ་རྟོགས་པའི་ཕྱིར། འོན་ཀྱང་། རང་རྒྱུད་པས་ཆོས་
རྣམས་རང་ཉིད་ཀྱིས་འདོད་པ་ལྟར་གྱི་གློ་གནོད་མེད་ལ་སྣང་བའི་དབང་གིས་བཞག་པ་
ཞེ་ཕུགས་སུ་བཅངས་ནས་དེ་འདྲའི་བློའི་དབང་གིས་བཞག་པ་མ་ཡིན་པར་རང་ངོས་ནས་
གྲུབ་པ་དགག་བྱ་ཕྲ་མོར་འཇོག ཐལ་འགྱུར་པས་དེ་འདྲར་ཞེ་ཕུགས་སུ་བཅངས་ནས་
ཆོས་རྣམས་དེ་འདྲའི་བློའི་དབང་གིས་བཞག་པ་མ་ཡིན་པར་རང་ངོས་ནས་གྲུབ་པ་དགག་
བྱ་ཕྲ་མོར་འཇོག་ལུགས་མི་འདུག་པས་ཞིབ་ཆ་ཤེས་དགོས་སོ།། ཞེས་པའི་གསུངས་
རིགས་ལ་དཔྱད་ན། ཆོས་དེ་རང་རྒྱུད་པས་འདོད་པ་ལྟར་གྱི་བློ་གནོད་མེད་ལ་སྣང་བའི་
དབང་གིས་བཞག་པ་མ་ཡིན་པར་རང་ངོས་ནས་གྲུབ་པ་དགག་བྱ་ཕྲ་མོར་འཇོག་པ་ལ་
ཆོས་དེ་དེ་འདྲའི་བློ་གནོད་མེད་ལ་སྣང་བའི་དབང་གིས་བཞག་དགོས་ཀྱང་། བུམ་པ་ཀ་
བ་མ་ཡིན་པར་རང་ངོས་ནས་གྲུབ་པ་དགག་བྱ་ཕྲ་མོར་འཇོག་པ་ལ་བུམ་པ་ཀ་བ་ཡིན་པར་
ཐལ་བའི་སྐྱོན་དུ་མི་འགྱུར་བ་འདྲའོ།། མཐོང་ལམ་བར་ཆད་མེད་ལམ་ལྟ་བུ་རང་མཚན་
གྱིས་གྲུབ་པའི་གཞལ་བྱ་ལ་མ་འཁྲུལ་བའི་བློ་གནོད་མེད་ཡིན་མིན་དཔྱད་དགོས་སོ།།
ཞེས་གསུངས། མདོར་ན། དབུ་མ་ཐལ་རང་གཉིས་ཀྱིས་ཐ་སྙད་ཀྱི་དབང་གིས་བཞག་

ཙམ་དང་། བློ་ལ་སྣང་བའི་དབང་གིས་བཞག་ཙམ་དང་། མིང་བརྡས་བཞག་ཙམ་དང་།
རྟོག་པའི་བཏགས་ཙམ་ཞེས་པའི་ཙམ་སྒྲས་གང་གཅོད་ཆེས་མི་མཐུན་པས་དེ་རྣམས་
ལེགས་པར་ཤེས་ན། དབུ་མ་པ་གཉིས་ཀྱི་དགག་བྱའི་ཁྱད་པར་དང་ཐ་སྙད་ཚད་གྲུབ་ཀྱི་
འཇོག་ཚུལ་ཆེས་མི་མཐུན་པའི་གང་དང་རྣམས་ལེགས་པར་ཤེས་པར་འགྱུར་བས་མགོ་
ཙམ་སྨོས་ན། རང་རྒྱུད་པས་བདེན་མེད་ཁས་ལེན་བཞིན་དུ་ཆོས་རྣམས་རང་མཚན་
གྱིས་གྲུབ་པར་ཁས་ལེན་པ་དེ་རྒྱུ་མཚན་ཅི་འདྲ་ཞིག་མཐོང་ནས་ཁས་བླངས་པ་ཡིན་ཞེ་ན།
དྲང་ངེས་རྣམ་འབྱེད་ལས། དཔེར་ན། སྒྱུ་མའི་རྟ་གླང་སྤྲུལ་བའི་གཞི་ཤིང་དང་བོང་བ་
ལ་སོགས་པ་དེ། མིག་བསླད་པ་ལ་རྟ་གླང་དུ་སྣང་བས་དེའི་ཤེས་པ་ལ་དེར་སྣང་བ་ཙམ་
ཡིན་གྱི་ཤིང་ལ་སོགས་པ་དེར་མི་སྣང་ཞེས་སྨྲ་མི་ནུས་པ་བཞིན་དུ་མྱུ་གུ་ས་བོན་ལས་སྐྱེ་
བར་སྣང་བ་ན་ཤེས་པ་ལ་དེར་སྣང་བ་ཁོ་ནར་ཟད་ཀྱི་དེ་དེ་ལས་སྐྱེས་པ་མིན་ནོ་ཞེས་བྱར་
མི་རུང་ངོ་། ཞེས་གསུངས་པ་ལྟར་ཤེས་དགོས་ཏེ། མྱུ་གུ་ས་བོན་ལས་སྐྱེ་བར་སྣང་བ་ན་
ཡུལ་ཅན་ཤེས་པས་དེ་དེ་ལས་སྐྱེ་བར་སྣང་བ་ཙམ་ཡིན་གྱི། མྱུ་གུ་རང་ངོས་ས་བོན་ལས་
མི་སྐྱེ་ཟེར་ན། མྱུ་གུ་ས་བོན་ལས་སྐྱེ་བར་སྣང་བའི་ཤེས་པ་ཆོས་ཅན། ལོག་ཤེས་ཡིན་
པར་ཐལ། མྱུ་གུ་རང་ངོས་ནས་ས་བོན་ལས་མི་སྐྱེ་བཞིན་དུ་དེ་ལྟར་སྣང་བའི་ཤེས་པ་
ཡིན་པའི་ཕྱིར། ཁྱབ་སྟེ། ཡུལ་སྟེང་ནས་ཚད་མས་རྙེད་རྒྱུའི་དོན་ཅི་ཡང་མེད་ན་ངེས་
འཛིན་ཤེས་པ་ལོག་ཤེས་སུ་འབྱུང་ལ། ཡོད་ན་རང་ངོས་ནས་གྲུབ་དགོས་པའི་ཕྱིར་ཞེས་
བཞེད་དོ།། སྤྲུལ་གཞི་རྡེའུ་ཤིང་རང་ངོས་ནས་རྟ་གླང་དུ་སྣང་བ་ཡང་དེ་ལྟར་སྣང་བའི་
སྣང་བ་དེ། མིག་བསླད་པའི་ཤེས་པ་ལ་སྣང་བའི་དབང་གིས་བཞག་པ་མ་ཡིན་པ་བཞིན་
དུ། ལྟོ་ལྡིར་བའི་རང་ངོས་ནས་བུམ་པར་སྣང་བ་ཡང་དེར་སྣང་གི་བློ་དེ་ལ་སྣང་བའི་
དབང་གིས་བཞག་པ་ཡིན་གྱི་བློ་དེ་ལ་སྣང་བའི་དབང་གིས་བཞག་པ་མ་ཡིན་པར་བུམ་
པའི་གདགས་གཞིར་རང་ངོས་ནས་གྲུབ་པར་ཡང་མི་འགྱུར་རོ།། དེའི་ཕྱིར། ཆོས་གང་
ཡིན་ཀྱང་ཐ་སྙད་བཏགས་པའི་བཏགས་དོན་བཙལ་ནས་འཇོག་དགོས་ཏེ། ཐོ་ཡོར་གྱི་
སྟེང་ན་མིང་བཏགས་པའི་བཏགས་དོན་མི་རྙེད་བཞིན་དུ་མིའི་གདགས་གཞི་ཕུང་པོའི་
སྟེང་ན་ཡང་མིང་བཏགས་པའི་བཏགས་དོན་བཙལ་ནས་རྙེད་རྒྱུ་མེད་ན། ཐོ་ཡོར་ལ་
མིར་འཛིན་པ་དང་མི་ལ་མིར་འཛིན་པ་གཉིས་ལོག་ཤེས་སུ་མཚུངས་པར་འགྱུར་པའི་ཕྱིར།

འོ་ན། མིའི་ཐ་སྙད་བཏགས་པའི་བཏགས་དོན་བཙལ་བའི་ཚེ་ན་རྙེད་རྒྱུའི་དོན་ཇི་འདྲ་
ཞིག་ཡིན་ཞེ་ན། བརྡ་བྱང་གི་སྐྱེས་བུ་མཐོང་ཙམ་ཉིད་ནས་འདི་མིའོ་སྙམ་པའི་བློ་སྐྱེ་བའི་
གཞིར་གྱུར་བའི་འཇིག་རྟེན་ན་གྲགས་པའི་མིའི་ཁྱད་ཆོས་ཚང་བའི་དངོས་པོ་དེ་དེ་ལྟར་
ཡིན་པའི་ཕྱིར། དེ་ལ་ཐལ་འགྱུར་པས་མིའི་ཐ་སྙད་བཏགས་པའི་བཏགས་དོན་བཙལ་
བའི་ཚེ་མི་རྙེད་པར་ཐལ། མིའི་ཕུང་པོ་དང་རང་མཚན་གྱིས་གྲུབ་པའི་གཅིག་ཏུ་ཡང་མི་
རྙེད། ཐ་དད་དུ་ཡང་མི་རྙེད་པའི་ཕྱིར། དང་པོ་མ་གྲུབ་ན། མི་ཆོས་ཅན། ཕུང་པོ་
དང་ཆ་ཤས་དབྱེར་མེད་ཀྱི་གཅིག་ཏུ་ཐལ། དེ་དང་རང་མཚན་གྱིས་གྲུབ་པའི་གཅིག་
ཡིན་པའི་ཕྱིར། ཕྱི་མ་མ་གྲུབ་ན། དེ་ཆོས་ཅན། ཕུང་པོ་དང་འབྲེལ་མེད་ཐ་དད་དུ་
ཐལ། དེ་དང་རང་མཚན་གྱིས་གྲུབ་པའི་ཐ་དད་ཡིན་པའི་ཕྱིར། ཞེས་ཟེར། དེ་ལ་
རང་རྒྱུད་པས་མ་ཁྱབ་སྟེ། བདེན་གྲུབ་ཀྱི་ཐ་དད་ལ་འབྲེལ་མེད་ཀྱི་ཐ་དད་དགོས་ཀྱང་།
རང་མཚན་གྱིས་གྲུབ་པའི་ཐ་དད་ལ་དེ་འདྲ་མི་དགོས་ཞེས་ཟེར་རོ།། ལུགས་འདིར་རང་
རྒྱུད་པས་བཀོད་པའི་རིངས་པས་མི་གནོད་དེ། མིའི་ཕུང་པོའི་སྟེང་ན་མིར་བཏགས་
པའི་བརྟགས་དོན་རང་མཚན་གྱི་གྲུབ་པ་མེད་ཀྱང་། རྟོག་པས་བཏགས་པ་ཙམ་དུ་ཡོད་
ལ། ཐོ་ཡོར་གྱི་སྟེང་ན་མིའི་ཐ་སྙད་བཏགས་པའི་བཏགས་དོན་རྟོག་པས་བརྟགས་པ་
ཙམ་དུ་ཡང་མེད་པའི་ཕྱིར། འོ་ན། མི་དང་ཤིང་རྟ་སོགས་ཤིང་རྟ་སོགས་སུ་ཐ་སྙད་
བཏགས་པའི་བཏགས་དོན་ལ་གང་འདྲ་ཞིག་འཇོག་ཅེ་ན། འཇིག་རྟེན་པའི་ཐ་སྙད་
པའི་བློ་ལ་དགག་གཞིའི་སྟེང་ནས་མི་དང་ཤིང་རྟར་སྣང་བ་ཙམ་དེ་དེ་དག་སོ་སོའི་
བཏགས་དོན་ཏུ་འཇོག་ལ། འོན་ཀྱང་། ཐོ་ཡོར་ལ་མིར་སྣང་བ་དང་མི་འདྲ་སྟེ།
གཏགས་གཞི་ཕུང་པོའི་སྟེང་ན་མིར་སྣང་ཙམ་དེས་འཇིག་རྟེན་ན་གྲགས་པའི་མིའི་བྱ་བ་
བྱེད་ནུས་ཤིང་། ཐོ་ཡོར་ལ་མིར་སྣང་ཙམ་དེས་དེ་ལྟར་བྱེད་མི་ནུས་པའི་ཕྱིར། དེ་ཡང་
གདགས་གཞིའི་གནད་ཀྱིས་ཡིན་ནོ།། རྟེན་འབྱུང་ཕྲ་མོ་ཟེར་བ་འདི་འདྲ་ཞིག་ལ་བྱེད་དོ།།
ཊཱིཀ་ཆེན་ལས། རང་རྒྱུད་པས་རྟག་པས་བཏགས་ཙམ་སོགས་ཁས་མི་ལེན་པར་
གསུངས་པ་ནི། དེར་ཐལ་འགྱུར་པས་འདོད་པ་ལྟར་གྱི་དེ་དག་ཁས་མི་ལེན་པའི་དོན་
ཡིན་གྱི། སྤྱིར་རྟོག་པས་བཏགས་ཙམ་སོགས་ཁས་མི་ལེན་པའི་དོན་མ་ཡིན་ཏེ། དེ་ལྟར་
ཁས་མི་ལེན་ཀྱང་། དེ་དག་གི་ཙམ་སྒྲས་གཅོད་ཚུལ་ལ་ཐལ་རང་གཉིས་མི་འདྲ་བའི་ཚུལ་

གོང་དུ་བཤད་ཟིན་པའི་ཕྱིར། ཁྱབ་སྟེ། རྟོག་པས་བཏགས་ཙམ་སོགས་ཁས་མི་ལེན་ན་
ཙམ་སྒྲས་གང་གཅོད་ཀྱི་ཞིབ་ཆ་མི་དགོས་པའི་ཕྱིར། དཔེར་ན། ཤེར་ཕྱིན་གྱི་མདོ་ལས།
རྟོག་པས་བཏགས་ཙམ་དུ་གསུངས་པས་བདེན་གྲུབ་གཅོད་ཀྱི། རང་མཚན་མི་གཅོད་
དོ།། ཞེས་སྨྲས་པའི་ཚེ་རྟོག་པས་བཏགས་ཙམ་ཁས་བླངས་ཚར་བའི་ཕྱིར། དེར་ཐལ།
དེ་འདྲའི་ཙམ་སྒྲས་བདེན་གྲུབ་གཅོད་ན་སྒྲ་ཇི་བཞིན་པ་དང༌། རང་མཚན་གྱི་གྲུབ་པ་
གཅོད་ན། སྒྲ་ཇི་བཞིན་པ་མ་ཡིན་པར་འགྱུར་བ་གང་ཞིག ཕྱི་མ་ལྟར་ན་ཙམ་སྒྲས་གང་
གཅོད་མི་མཐུན་ཞེས་གསུངས་པ་ཡང་དོན་མེད་དུ་འགྱུར་བའི་ཕྱིར། དེར་ཐལ། བུམ་
པ་རྟོག་པས་བཏགས་ཙམ་དུ་ཁས་མི་ལེན་པའི་གང་ཟག་ལ་བུམ་པ་རྟོག་པས་བཏགས་
ཙམ་ཞེས་པའི་ཙམ་སྒྲས་གང་གཅོད་པ་མི་དགོས་པའི་ཕྱིར་རོ།། ཁ་ཅིག ཆོས་རྣམས་ཐ་
སྙད་བཏགས་པའི་བཏགས་དོན་བཙལ་ནས་མི་འཇོག་པ་ཐལ་འགྱུར་པ་ཁོ་ནའི་ཁྱད་ཆོས་
མ་ཡིན་པར་ཐལ། རང་རྒྱུད་པས་ཀྱང་ཆོས་རྣམས་ཐ་སྙད་བཏགས་པའི་བཏགས་དོན་
བཙལ་ནས་མི་འཇོག་པར་འདོད་པའི་ཕྱིར་ཏེ། དེས་ཆོས་རྣམས་མཐར་ཐུག་དཔྱོད་པའི་
རིགས་ཤེས་ཀྱིས་དཔྱད་ནས་འཇོག་པར་མི་བཞེད་པའི་ཕྱིར་ན་མ་ཁྱབ། དེར་ཐལ།
བདེན་གཉིས་ལས། ཇི་ལྟར་སྣང་ཞེན་ངོ་བོའི་ཕྱིར།། འདི་ལ་དཔྱད་པ་མི་འཇུག་གོ།
ཞེས་གསུངས་པའི་ཕྱིར། རང་རྒྱུད་པ་ལྟར་ན། ཆོས་རྣམས་ཀྱི་ཐ་སྙད་བཏགས་པའི་
བཏགས་དོན་ཚོལ་བ་ཙམ་གྱིས་དེ་ཁོ་ན་ཉིད་ལ་དཔྱོད་པར་མི་འགྲོ། ཐལ་འགྱུར་པ་ལྟར་
ན། དེ་ཙམ་གྱིས་དེ་ཁོ་ན་ཉིད་ལ་དཔྱོད་པར་འགྲོ་བའི་ཕྱིར། དེར་ཐལ། རང་རྒྱུད་
པས་ཆོས་རྣམས་བློ་གནོད་མེད་ལ་སྣང་བའི་དབང་གིས་བཞག་པ་མ་ཡིན་པར་རང་ངོས་
ནས་གྲུབ་མ་གྲུབ་དཔྱོད་པ་དེ་ཁོ་ན་ཉིད་དུ་གྲུབ་མ་གྲུབ་དཔྱོད་པའི་དོན་དུ་བཞེད། ཐལ་
འགྱུར་པས་ཆོས་རྣམས་ཐ་སྙད་བཏགས་པའི་བཏགས་ངོན་བཙལ་ནས་རྙེད་མ་རྙེད་
དཔྱོད་པ་དེ་དེ་ཁོ་ན་ཉིད་དང་གྲུབ་མ་གྲུབ་དཔྱོད་པའི་དོན་དུ་བཞེད་པའི་ཕྱིར། རང་
རྒྱུད་པ་ལྟར་ན་གཟུགས་སོགས་ཐ་སྙད་འདོགས་པའི་བློས་འཇོག་མི་དགོས་ཏེ། དེ་ལ་
གྱི་འཕྲུལ་རྒྱུའི་གནོད་པ་མེད་པའི་རང་འཛིན་དབང་ཤེས་སོགས་ཀྱིས་འཇོག་དགོས་པའི་
ཕྱིར། དེ་ལྟར་འཇོག་བྱེད་ཀྱི་བློ་ལ་རྟོག་པ་དང་རྟོག་མེད་ཀྱི་བློ་གཉིས་ཡོད་པས་གཉིས་ཀ་
བློ་དོན་མཐུན་དུ་བཞེད་དོ།། དེ་འདྲའི་བློ་དེ་དབུ་མ་སྣང་བ་ལས། དེའི་ཕྱིར་དེ་དག་གི་

བསམ་པའི་དབང་གིས་ཞེས་པའི་བསམ་པ་དེ་ལ་བྱེད་རིགས་པའི་ཕྱིར། ཐལ་འགྱུར་པ་
ལྟར་ན། ཆོས་རྣམས་ཐ་སྙད་འདོགས་པའི་བློའི་དབང་གིས་འཇོག་དགོས་ཏེ།
བཏགས་དོན་བཙལ་ནས་རྙེད་པའི་ཆོས་མེད་པའི་ཕྱིར།། བརྡ་མི་ཤེས་པའི་གང་ཟག་
གིས་ཆོས་རྣམས་ཐ་སྙད་འདོགས་པའི་བློའི་དབང་གིས་བཞག་པ་མ་ཡིན་པར་རང་ངོས་
གྲུབ་པའི་མིང་སྦྱོར་མི་ཤེས་ཀྱང་། དེ་འདྲའི་གང་ཟག་ལ་ཆོས་རྣམས་ཐ་སྙད་ཀྱི་དབང་
གིས་བཞག་པ་མ་ཡིན་པར་རང་ངོས་ནས་གྲུབ་པར་འཛིན་པ་ཡོད་དེ། དེ་མེད་ན།
བདག་མེད་གཉིས་ཀྱི་ཐ་སྙད་མི་ཤེས་པའི་སེམས་ཅན་ལ་བདག་འཛིན་གཉིས་ཀྱང་མེད་
པར་འདོད་དགོས་པའི་ཕྱིར། རང་རྒྱུད་པ་ལྟར་ན། དེ་བཞིན་གཤེགས་པའི་གསང་
བའི་གནས་ཕྲ་མོ་དང་། ལས་འབྲས་ཕྲ་ཞིང་ཕྲ་བ་ལྟ་བུ་ཡང་བྱིས་པ་ཆུང་དུ་རང་ག་བའི་
རྒྱུད་ཀྱི་བློ་གནོད་མེད་ལ་སྣང་བའི་དབང་གིས་བཞག་པ་མ་ཡིན་པ་དང་། རང་ངོས་ནས་
གྲུབ་པ་གཉིས་ཀ་ཡིན་ཀྱང་། དེའི་རྒྱུད་ཀྱི་བློ་གནོད་མེད་ལ་སྣང་བའི་དབང་གིས་བཞག་
པ་མ་ཡིན་པར་རང་ངོས་ནས་གྲུབ་པ་མ་ཡིན་ནོ་ཞེས་ཟེར་ཡང་དཔྱད་དོ།། འཇིག་རྟེན་
པ་ལ་ལྟོས་པའི་བདེན་རྫུན་སྒྱུ་མའི་དཔེ་དང་སྦྱར་ཚུལ་ནི། དཔེར་ན། སྒྱུ་མ་མཁན་གྱིས་
དེའུ་རྟར་སྤྲུལ་པའི་ཚེ། སྒྱུ་མ་མཁན་དང་། མིག་བསླད་པའི་ལྟར་མོ་བ་དང་། གནས་
དེར་ཕྱིས་སླེབ་པའི་གང་ཟག་དང་གསུམ་ལས། དང་པོ་ལ། སྤྲུལ་གཞིའི་རྟེའུ་རྟར་སྣང་
བ་ཙམ་ཡོད་ཀྱང་། དེར་ཞེན་པ་མེད། གཉིས་པ་ལ། རྡེའུ་རྟར་སྣང་ཞེན་གཉིས་ཀ་
ཡོད། གསུམ་པ་ལ་དེར་སྣང་ཞེན་གཉིས་ཀ་མེད་པ་བཞིན་དུ། སྟོང་ཉིད་རྟོགས་པའི་སོ་
སྐྱེ་དང་། སྟོང་ཉིད་མ་རྟོགས་པའི་སོ་སྐྱེ་དང༌། སྟོང་ཉིད་མངོན་སུམ་དུ་རྟོགས་པའི་
སློབ་པའི་མཉམ་གཞག་ཡེ་ཤེས་གསུམ་ལས། དང་པོ་ལ། ཆོས་རྣམས་བདེན་གྲུབ་དུ་
སྣང་བ་ཙམ་ཡོད་ཀྱང་ཞེན་པ་མེད། གཉིས་པ་ལ་ཆོས་རྣམས་བདེན་གྲུབ་ཏུ་སྣང་ཞེན་
གཉིས་ཀ་ཡོད། གསུམ་པ་ལ་དེར་སྣང་ཞེན་གཉིས་ཀ་མེད་པའི་ཕྱིར། དེའི་ཚེ་སྒྱུ་མ་
མཁན་དང་། མིག་བསླད་པའི་ལྟད་མོ་བ་གཉིས་ཀ་ལ་རྡེའུ་རྟར་སྣང་ཡང་སྣང་ལུགས་མི་
འདྲ་སྟེ། སྒྱུ་མ་མཁན་ལ་རྡེའུ་རྟར་སྣང་བ་དེ་རང་གི་བློའི་དབང་གིས་བཞག་པའི་སྡོད་
ལུགས་སུ་སྣང་གི རྡེའུ་རང་གི་རྒྱུ་རྐྱེན་གྱིས་སྐྱེད་པའི་སྡོད་ལུགས་མ་ཡིན་པར་སྣང་ལ།
ལྟད་མོ་བ་ལ་རྡེའུ་རྟར་སྣང་བ་དེ་བློའི་དབང་གིས་བཞག་པའི་སྡོད་ལུགས་སུ་མི་སྣང་བར་

རྟ་མཚན་ཉིད་པ་ཞིག་རང་ངོས་ནས་བསྡད་པའི་སྡོད་ལུགས་སུ་སྣང་ངོ་། རིགས་སྔགས་
ཀྱི་མཐུས་ལྕགས་གོང་དམར་འབར་བའི་སྟེང་གི་མེ་ཚ་བའི་རེགས་བྱ་དང་། སྒྱུ་མ་མཁན་
ལ་རྡེའུ་རྟར་སྣང་བ་ལྟ་བུ་རང་གི་བློས་བཅོས་པའི་སྡོད་ལུགས་ཡིན་ལ། བཅོས་ཚུལ་ནི།
རིགས་སྔགས་མཁན་དང་སྒྱུ་མ་མཁན་གཉིས་ཀྱི་ཞེ་ཕུགས་ན། རིམ་པ་བཞིན་དུ།
ལྕགས་གོང་དམར་འབར་བ་འདིས་མི་འཚིག་གོ་སྙམ་པའི་བློ་དང་། དེའུ་འདི་རྟ་མ་ཡིན་
ནོ་སྙམ་པའི་བློ་ཞེ་ཐག་པ་ནས་ཡོད་ཅིང་། བློ་དེ་གཉིས་ཀྱིས་ཞེན་པ་ལྟར་དོན་ལ་ཡང་མི་
བསླུ་བས་སྡོད་ལུགས་དེ་གཉིས་ཀའང་ཚད་མས་གྲུབ་བོ། དེ་དག་ནི་དཔེའི་སྟེང་ནས་
བློའི་དབང་གིས་བཞག་པ་དང་། མ་བཞག་པར་འཛིན་ཚུལ་ཏེ། གཞི་དེར་སྣང་བ་དེ་
ཤར་བ་ན་དེར་སྣང་བ་ལྟར་གྱི་སྡོད་ལུགས་སུ་འགྲོ་མི་འགྲོ་གཉིས་ལས། རྟ་ལ་རྟར་སྣང་
བ་དེ་དེར་སྣང་བ་ལྟར་གྱི་སྡོད་ལུགས་སུ་འགྲོ་ཡང་། སྤྲུལ་གཞིའི་རྡེའུ་ལ་རྟར་སྣང་བ་དེ་
དེར་སྣང་བ་ལྟར་གྱི་སྡོད་ལུགས་སུ་མི་འགྲོ་བའི་ཕྱིར། ཡང་ཐག་ཁྲ་སྤྲུལ་དུ་སྣང་བ་དང་
རྡེའུ་རྟར་སྣང་བ་གཉིས་ཀྱང་འཁྲུལ་པར་འདྲ་ཡང་འཁྲུལ་ཚུལ་མི་འདྲ་སྟེ། ཊཱིཀ་ཆེན་
ལས། དཔེར་ན། ཐག་པ་སྦྲུལ་དུ་འཁྲུལ་བའི་ཚེ། ཤེས་པ་དེའི་ངོར་ཐག་པ་སྦྲུལ་ཡིན་
གྱི་སྤྱིར་སྦྲུལ་མིན་ཟེར་བ་བཞིན་དུ། ཤེས་པ་འཁྲུལ་བའི་ངོར་རྟ་གླང་དུ་སྣང་བ་ཡིན་གྱི་
སྤྱིར་སྦྲུལ་གཞི་རྟ་གླང་དུ་མི་སྣང་ཞེས་བྱར་མི་རུང་གི་ཁྱད་པར་དེ་ལྟར་མ་སྦྱར་ཡང་སྦྲུལ་
གཞི་རྟ་གླང་དུ་སྣང་བར་ཁས་ལེན་དགོས་ཏེ། ཞེས་གསུངས་པ་ལྟར། མུན་ཁུང་དུ་
འཁྱིལ་པའི་ཐག་ཁྲ་གང་ཡིན་ལ་སྦྲུལ་སྣང་འཆར་བ་དེ་ཐག་པའི་སྡོད་ལུགས་མ་ཡིན་པར་
ཕྱི་རྐྱེན་མུན་པའི་དབང་གིས་ཡིན་པ་དང་སྔགས་རྫས་དང་བྲལ་བའི་རྟེའུ་གང་ཡིན་ལ་
རྟའི་སྣང་བ་མི་འཆར་བ་དེ་རྡེའུ་རང་གི་གཉུག་མའི་རྒྱུ་རྐྱེན་གྱིས་བསྐྱེད་པའི་སྔོད་ལུགས་
ཡིན་པ་དང་། སྔགས་རྫས་ཀྱིས་བསླད་པའི་རྡེའུ་དེ་ལ་རྟེའུ་སྣང་བ་འཆར་བ་དེ་བློས་
བཅས་པའི་སྡོད་ལུགས་ཟེར་བ་གཅིག་ཡོད་པར་ཤེས་དགོས་ཏེ། གྲུབ་མཐའ་ལྷུན་པོའི་
མཛེས་རྒྱན་ལས། འོན་ཀྱང་། སྔགས་རྫས་ཀྱིས་བསླད་པའི་བློའི་དབང་གིས་བཞག་
པའི་རྡེའུ་ཤིང་ཁོ་རང་གི་ངོས་ནས་རྟ་གླང་དུ་སྣང་བའི་སྡོད་ལུགས་ཤིག་ནི་ཡོད་དགོས་སོ་
ཞེས་གསུངས་པའི་ཕྱིར། མདོར་ན། ཐག་པ་སྦྲུལ་ཡིན་པ་ལོགས་ཤེས་ཀྱིས་བཞག་ཅིང་།
རྡེའུ་སྒྱུ་མའི་རྟར་སྣང་བ་ཚད་མས་བཞག་པའི་གནད་ཀྱིས་ཡིན་པས། གོ་ལུགས་རགས་

པ་བྱེད་ན། སྒྱུ་མ་སྤྲུལ་སྐབས་ཀྱི་ལྡེའུ་རྟར་སྣང་བ་དེ་སྒྱུ་མའི་རྟའི་ངོ་བོར་སོང་བ་ལྟ་བུ་
ཞིག་ལ་གོ་དགོས་སོ།། འོན་ཀྱང༌། ཚད་མའི་ཊཱིཀཆེན་རིགས་པའི་རྒྱ་མཚོ་ལས། གལ་
ཏེ་དེའི་འཇིམ་དུམ་ཉིད་རྟ་གླང་དུ་མེད་པར་རྟ་གླང་སྣང་བ་མ་ཡིན་གྱི། སྒྱུ་མའི་སྔགས་
རྫས་ཀྱིས་དབང་གིས་རྟ་གླང་གི་ངོ་བོར་སྐྱེས་ནས་རྟ་གླང་དུ་སྣང་བ་ཡིན་ནོ་ཞེ་ན། དེ་
ཡང་འཐད་པ་མ་ཡིན་ཏེ། ཞེས་གསུངས་པ་དང་མི་འགལ་ཏེ། འདི་ནི་འཇིམ་དུམ་ཉིད་
རྟ་མཚན་ཉིད་པའི་ངོ་བོར་སོང་བ་མ་ཡིན་ཞེས་པའི་དོན་ཡིན་པའི་ཕྱིར། རང་རྒྱུད་པས་
ཆོས་ཐམས་ཅད་བློ་གནོད་མེད་ལ་སྣང་བའི་དབང་གིས་བཞག་ཙམ་དུ་འདོད་པས།
སྤྲུལ་གཞིའི་རྡེའུ་རྟར་སྣང་བ་དེ་ཡང་ནང་གི་བློས་བཞག་པའི་སྡོད་ལུགས་ཡིན་པས་ཡོད་
པ་ཡིན་ཞིང་། རྟར་སྣང་བ་བསྐྱེད་པའི་ནས་པ་དེ་ཡང་རྡེའུ་རང་ག་པ་ལ་མེད་པར་
སྔགས་རྫས་སོགས་ཀྱི་རྟེན་འབྲེལ་ཚོགས་པའི་དེའུ་ཁོ་ན་ལ་ཡོད་པས་ན། སྒྱུ་མའི་རྟ་དེ་
སྤྲུལ་གཞིའི་རྡེའུ་ངོས་ནས་གྲུབ་པ་ཡིན་པས་གདགས་གཞིའི་ངོས་ནས་གྲུབ་པ་དང་རང་
ངོས་ནས་གྲུབ་པར་འདོད་པ་ཡིན་ནོ།། སྤྱིར་ཆོས་ཐམས་ཅད་བློ་གནོད་མེད་ལ་སྣང་བའི་
དབང་གིས་ཡོད་པར་བཞག་ཅིང་། བློ་ལ་སྣང་བ་ཙམ་གྱིས་ཡོད་པར་འཇོག་མི་ནུས་ཏེ།
དེ་ནུས་ན། ཐག་པ་སྤྲུལ་ཡིན་པའང་ཡོད་པར་ཐལ་བས། དེས་ན་བློ་གནོད་མེད་ཅེས་
སྨོས་པ་ཡིན་ནོ།། གནོད་མེད་ནི་འཕྲལ་གྱི་འགྲུལ་རྒྱུས་མ་བསླད་པ་ལ་བྱ་ཞིང་། སྒྱུ་མའི་
རྟ་ཡང་ཡོད་པ་ཡིན་པས་བློ་གནོད་མེད་ལ་སྣང་བའི་དབང་གི་ཡོད་ལ། དེ་ཡང་རྡེའུ་རྟར་
སྤྲུལ་བ་ལྟ་བུ་ལ་མཚོན་ན། རྡེའུ་དེ་ལ་སྨན་དང་རྫས་སོགས་ཅི་དགོས་པ་ཐམས་ཅད་
བཏབ་ཅིང་། སྔགས་ཀྱི་གྲངས་ཀྱང་ཇི་ཙམ་དགོས་པ་བཟླས་ཟིན་ནས་རྒྱུ་མ་མཁན་རང་
གིས་ཀྱང་མིག་གིས་མ་བལྟས་ལ། གནས་དེར་མིག་བསླད་པའི་ལྟད་མོ་བ་ཡང་མེད་པའི་
ཚེ་ན་སྒྱུ་མའི་རྟ་མེད་ལ། ནམ་ཞིག་སྒྱུ་མ་མཁན་རང་ངམ་མིག་བསླད་པའི་ལྟད་མོ་བ་
གཞན་གྱིས་བལྟས་པའི་ཚེ་གཞི་ནས་སྒྱུ་མའི་རྟ་གསར་དུ་གྲུབ་པ་ཡིན་ཅིང་དེའི་ཚེ་སྒྱུ་མ་
མཁན་དང་ལྟད་མོ་བ་གཉིས་ཀའི་ངོར་སྒྱུ་མའི་རྟ་འཇོག་ཏུ་ཡོད་ཅིང་། དང་པོས་བཞག་
པ་ལྟར་དུ་ཚད་མས་གྲུབ་ལ། གཉིས་པས་བཞག་པ་ལྟར་དུ་ཚད་མས་མ་གྲུབ་བོ།། དེ་
གཉིས་ཀྱི་རྒྱུད་ཀྱི་རྡེའུ་རྟར་སྣང་བའི་དབང་ཤེས་ནི་སྒྱུ་མའི་རྟའི་རྟ་འཇོག་བྱེད་ཚད་མར་
མི་རུང་སྟེ། དེ་བློ་གནོད་མེད་མ་ཡིན་པའི་ཕྱིར། འཕྲལ་གྱི་འཕྲུལ་རྒྱུས་བསླད་པའི་བློ་

གནོད་བཅས་ཡིན་བའི་ཕྱིར། དབང་པོ་ལ་གནོད་པའི་རྐྱེན་ཕྱིན་ཡོད་ལ། སྔགས་དང་
སྨན་ལ་སོགས་པའི་གནོད་བ་དང་བཅས་པའི་ཕྱིར། འོ་ན། དེ་དམིགས་བྱེད་ཀྱི་ཚད་མ་
གང་ཞེ་ན། མིག་བསླད་པའི་ལྟད་མོ་བའི་རྒྱུད་ལ་དེ་མེད་དེ། དེའི་རྒྱུད་ལ་སྒྱུ་མའི་རྟ་སྒྱུ་
མ་ཡིན་པར་རྟོགས་པའི་ཚད་མ་མེད་པའི་ཕྱིར་ཏེ། དེས་སྒྱུ་མའི་རྟ་རྟར་འཛིན་པའི་ཕྱིར།
དེས་ན་སྒྱུ་མའི་མཁན་པོའི་རྒྱུད་ཀྱི་ཤེས་པ་ལས་གཞན་འོས་མེད་ཏོ།། དེ་ཡང་དེའི་རྒྱུད་
ཀྱི་རྡེའུ་རྟར་སྣང་བའི་དབང་ཤེས་དེ་ཚད་མར་མི་རུང་སྟེ། དེ་ལོག་ཤེས་ཡིན་པའི་ཕྱིར།
འོ་ན། གང་ཞེ་ན། དབང་ཤེས་དེས་དེ་མ་ཐག་རྐྱེན་བྱས་ནས་སྐྱེས་པའི་རྟོགས་པ་ཚད་
མ་དེ་སྒྱུ་མའི་རྟ་འཇོག་བྱེད་ཡིན་ཏེ། རྟོགས་པ་དེའི་སྣང་ངོ་ན་རྟར་སྣང་པ་ཡོད་ཀྱང་།
དེས་ངོ་ན་རྟ་མ་ཡིན་པར་མཐའ་བཅད་བའི་དབང་གིས་བློ་འཁྲུལ་བའི་ངོར་སྣང་བ་ཙམ་
དུ་ཟད་པར་རྟོགས་པའི་ཕྱིར། མདོར་ན། གང་ཟག་དེས་སྒྱུ་མའི་རྟ་མིག་ཤེས་ལ་སྣང་
ཞིང་སྣང་བ་ལྟར་དུ་རྟ་མ་ཡིན་པར་རྟོགས་པས་འཛིན་པ་ཡིན་ཏེ། དབུ་མ་སྣང་བ་ལས།
འདི་ལྟར་སྒྱུམ་མཁན་གྱི་ཤེས་པ་གླང་པོ་ཆེ་ལ་སོགས་པའི་རྣམ་པར་སྒྲོ་བཏགས་པ་ན།
ཡང་དག་པར་ན་དེའི་ངོ་བོ་ཉིད་དུ་མདོན་པར་ཞེན་པ་མེད་དོ།། དེར་མངོན་པར་ཞེན་
པས་ཡང་དག་པར་མ་ངེས་དབེན་པ་ཉིད་དུ་རྟོགས་པ་ངེས་པར་སྐྱེ་བའི་རྒྱུ་ཉིད་ཀྱིས་དེའི་
ཡུལ་ཅན་དུ་རྣམ་པར་བཞག་གོ་ཞེས་དང༌། ལམ་རིམ་ཆེན་མོ་ལས་ཀྱང༌། དཔེར་ན།
སྒྱུ་མའི་རྟ་གླང་མིག་གི་ཤེས་པས་མཐོང་བ་དང་། སྣང་བ་ལྟར་གྱི་རྟ་གླང་མེད་པར་ཡིད་
ཀྱིས་ཤེས་པས་ངེས་པ་ལ་བརྟེན་ནས་རྟ་གླང་དུ་སྣང་བ་དེ་སྒྱུ་མའམ། བརྫུན་པའི་སྣང་
བར་ངེས་པ་སྐྱེས་པ་དེ་བཞིན་དུ་ཞེས་གསུངས་པའི་ཕྱིར། དེས་ན་སྒྱུ་མའི་ལྟ་རྟོགས་པས་
བཞག་པའི་རྟོགས་བཏགས་ཡིན་པར་གྲུབ་ཅིང་། འོན་ཀྱང་། རྟོག་པ་དེ་ནི་སྒྱུ་མའི་རྟ་
རྟ་མ་ཡིན་པར་འཇོག་བྱེད་ཡིན་གྱི་སྒྱུ་མའི་ཡོད་པར་འཇོགབྱེད་ནི་མ་ཡིན་ནོ།། འོ་ན།
དེ་ཡོད་པར་གང་གིས་འཇོག་ཅེ་ན་རྣལ་འབྱོར་སྤྱོད་པའི་དབུ་མ་པ་ལྟར་ན་རང་རིག་
མངོན་སུམ་དང་། མདོ་སྡེ་སྤྱོད་པའི་དབུ་མ་ལྟར་ན། དབང་པོའི་སུམ་གྱིས་འཇོག་ཏེ།
ཊཱིཀ་ཆེན་ལས། དེ་ལྟར་སྒྱུ་མའི་སྣང་པ་རྣལ་འབྱོར་སྤྱོད་པའི་དབུ་མ་པ་ལྟར་ན་རང་
རིག་མངོན་སུམ་དང་། ཕྱི་དོན་ཁས་ལེན་པའི་དབུ་མ་པ་ལྟར་ན་དབང་པོའི་མངོན་སུམ་
གྱིས་འགྲུབ་ལ་ཞེས་གསུངས་པའི་ཕྱིར། དེ་ཡང་སྒྱུ་མའི་རྟ་ཡོད་པ་རྟོག་བཏགས་ཡིན་

པས་མངོན་སུམ་གཉིས་ཀྱིས་དངོས་སུ་གཞལ་བ་ནི་མ་ཡིན་ནོ།། འོ་ན་ཅི་ཞེ་ན། རང་
རིག་གི་སྟོབས་ཤུགས་ཀྱིས་སྒྱུ་མའི་རྟ་ཡོད་པར་འགྲུབ་འགྱུར་ལ་དགོངས་སོ།། ཤུགས་ལ་
འགྲུབ་ཅེས་པ་ཡང་ཤུགས་རྟོགས་དངོས་མ་ཡིན་པར་རིག་པ་དེའི་སྟོབས་ཤུགས་ཀྱིས་
རྟོགས་པའི་དོན་ཡིན་ཏེ། རང་རིག་དེས་ཡུལ་ཅན་གྱིས་ཡུལ་དམིགས་པར་དྲན་པའི་
ངེས་ཤེས་རང་སྟོབས་ཀྱི་འདྲེན་པའི་ཕྱིར། དེ་བཞིན་དུ། མདོ་སྡེ་སྤྱོད་པའི་དབུ་མ་པ་
ལྟར་ན་མིག་ཤེས་ལ་རྟེའུ་རྟར་སྣང་ཡང་། སྐབས་འགའ་ཤིག་ཏུ་འོག་གི་ས་གཞི་ལ་ཚད་
མར་སོང་བའི་མིག་ཤེས་སྐྱེ་བའང་སྲིད་པས་དེ་འདྲའི་མིག་ཤེས་ཀྱིས་སྒྱུ་མའི་རྟ་ཡོད་པ་ལ་
ངེས་ཤེས་པ་རང་སྟོབས་ཀྱིས་འདྲེན་པ་ཨེ་ཡིན་སྙམ། འོ་ན། སྒྱུ་མའི་རྟ་བོང་སོགས་ཀྱི་
ངོ་བོ་གང་ཡིན་ཞེ་ན་སེམས་ཙམ་དང་རྣལ་འབྱོར་སྤྱོད་པའི་དབུ་མ་པ་ལྟར་ན་སྒྱུ་མའི་རྟ་
དང་རྨི་ལམ་གྱི་གླང་པོ་དང་ཟད་པར་གྱི་ཏིང་ངེ་འཛིན་གྱི་སྣང་བ་སོགས་སེམས་ཀྱི་སྣང་ཆ་
ཙམ་དུ་གྲུབ་པའི་ཀུན་བཏགས་དང༌། མདོ་སྡེ་པ་དང་མདོ་སྡེ་སྤྱོད་པའི་དབུ་མ་པ་ལྟར་
ན་ཀུན་བཏགས་པའི་གཟུགས་སུ་གྲུབ་པའི་ཀུན་བཏགས་སུ་འདོད་དེ། ཀུན་བཏགས་
པའི་གཟུགས་དང་རྟག་པའི་གཞི་མཐུན་དུ་འདོད་པའི་ཕྱིར། དེ་དག་གིས་སྒྱུ་མའི་རྟ་
གླང་སོགས་གཟུགས་ཀྱི་སྐྱེ་མཆེད་དུ་འདོད་པ་མ་ཡིན་ཏེ། དེ་དེར་འདོད་པ་ཐལ་འགྱུར་
པ་ཁོ་ནའི་ལུགས་ཡིན་པའི་ཏེ། ཊཱིཀ་ཆེན་ལས། དེ་ཡང་ཕྱི་རོལ་གྱི་དོན་དུ་ཡོད་པ་
བཞིན་གཟུགས་བརྙན་ཡང་གཟུགས་ཀྱི་སྐྱེ་མཆེད་དུ་བཞེད་པ་ཡིན་ཏེ། འོག་ཏུ་གཟུགས་
བརྙན་གྱིས་དེ་སྣང་བའི་དབང་ཤེས་བསྐྱེད་པར་གསུངས་སོ།། ཚུལ་འདི་དག་ནི་མིག་ལ་
རྟ་གླང་དུ་སྣང་བའི་སྒྱུ་མ་དང་བྲག་ཆ་སོགས་ལ་ཡང་ཤེས་པར་བྱ་སྟེ། ལུགས་དམ་པ་
འདིའི་རྣམ་གཞག་ཐུན་མོང་མ་ཡིན་པའོ།། ཞེས་གསུངས་པའི་ཕྱིར། འོན་ཀྱང་རྗེ་
འཇམ་བཞད་དང་། ལྕང་སྐྱ་རིན་པོ་ཆེས་ནི། རྣལ་འབྱོར་སྤྱོད་པའི་དབུ་མ་པ་ལྟར་ན་
སྒྱུ་མའི་རྟ་གླང་དེ་སེམས་ཀྱི་སྣང་ཆ་ཙམ་ཡིན་པས་སེམས་དེ་འཇལ་བའི་རང་རིག་མངོན་
སུམ་གྱིས་ཤུགས་ལ་རྟོགས་པ་དང༌། མདོ་སྡེ་སྤྱོད་པའི་དབུ་མ་ལྟར་ན་སྒྱུ་མའི་རྟ་གླང་དེ་
ཕྱི་རོལ་གྱི་དོན་དང་། རྗེ་འཇམ་བཞད་ཀྱིས་སྤྱིར་གཟུགས་ཀྱི་སྐྱེ་མཆེད་དང་ལྕང་ཀྱ་རིན་
པོ་ཆེས་ཀུན་བཏགས་པའི་གཟུགས་ཀྱི་སྐྱེ་མཆེད་ཡིན་པར་གསུངས་ཀྱང་། དེ་གཉིས་
ཀས་ས་ཕྱོགས་དང་བར་སྣང་ཅི་རིགས་འཛིན་པའི་དབང་མངོན་གྱིས་འགྲུབ་པར་

གསུངས་པ་སོགས་མི་མཐུན་པ་མང་བས་བློ་ལྡན་རྣམས་ཀྱིས་དཔྱད་དོ།། དེས་ན་སྔགས་
རྫས་ཀྱིས་མིག་བསླད་པའི་ཤེས་པ་ལ་ལྟར་སྣང་བ་ཙམ་སྒྱུ་མའི་རྟར་ངོས་འཛིན་དགོས་པ་
བཞིན་དུ། གཉིས་ཀྱིས་བསླད་པའི་ཤེས་པ་ལ་རྟར་སྣང་ཡང་རྨི་ལམ་གྱི་རྟར་ངོས་འཛིན་
དགོས་པ་ཡིན་ཏེ། འདི་གཉིས་རིགས་པ་ཤིན་ཏུ་མཚུངས་པའི་ཕྱིར། སྔགས་རྫས་ཀྱིས་
བསླད་པའི་ཤེས་པ་ལ་རྡེའུ་སྣང་བའི་སྣང་བ་དེ་སྒྱུ་མའི་རྟའི་ངོ་བོར་འཇོག་པ་དང་སྤྲུལ་
གཞིའི་རྡེའུ་ཉིད་སྒྱུ་མའི་རྟའི་ངོ་བོར་སོང་ཞེས་གསུངས་པ་གཉིས་མི་འགལ་བར་འདོད་
དགོས་སམ་སྙམ། འོ་ན། ཐལ་འགྱུར་པ་ལྟར་ན། སྒྱུ་མའི་རྟ་ཆོས་ཅན། འཕྲལ་གྱི་
འཕྲལ་རྒྱུས་བསླད་པའི་ཤེས་པ་ལ་སྣང་ཡང་དེས་མ་བསླད་པའི་ཤེས་པ་ལ་མི་སྣང་བའི་
ཁྱད་པར་མི་འཐད་པར་ཐལ། ཁྱོད་མིག་ཤེས་ཚད་མའི་གཞལ་བྱ་ཡིན་པའི་ཕྱིར་ཟེར་ན་
མ་ཁྱབ་ཏེ། མངོན་སུམ་ལེའུ་ལས། དཔེར་ན་དབང་པོ་སྔགས་སོགས་ཀྱིས།། བསླད་པ་
རྣམས་ལ་འཇིམ་དུམ་སོགས།། དེ་ཡི་གཟུགས་དང་བྲལ་བ་ཡང་།། རྣམ་པ་གཞན་དུ་
སྣང་བ་བཞིན།། དེ་དག་མ་བསླད་མིག་ཅན་གྱིས།། དེ་ལྟར་མཐོང་བ་མེད་ཕྱིར་རོ།།
ཞེས་གསུངས་པའི་ཕྱིར། ཡང་རང་རྒྱུད་པའི་ལུགས་ལ་དགག་བྱ་བདེན་གྲུབ་དབང་ཤེས་
ཚད་མ་ལ་སྣང་ངམ་མི་སྣང་ཞེ་ན། ཁ་ཅིག སློབ་དཔོན་སེང་བཟང་གིས་དེ་ལྟར་སྣང་
བར་བཞེད་ཀྱང་། ལེགས་ལྡན་དང་ཞི་བ་འཚོས་དེ་ལྟར་མི་བཞེད་དེ། ཊཱིཀ་ཆེན་ལས།
བདེན་གཉིས་ཀྱི་འགྲེལ་བར་དགག་བྱ་བདེན་གྲུབ་དབང་ཤེས་ལ་མི་སྣང་བར་བཤད་པ་
འདིར་ཡང་འདྲའོ་ཞེས་གསུངས་པ་གང་ཞིག འདེར་ཡང་འདྲ་ཞེས་པ་ལེགས་ལྡན་གྱི་
ལུགས་ལ་མ་ཟད། ཞི་འཚོའི་ལུགས་ལ་ཡང་འདྲ་ཅེས་པའི་དོན་ཡིན་པའི་ཕྱིར་ཞེས་
གསུངས། ཁ་ཅིག ཞི་འཚོས་དགག་བྱ་བདེན་གྲུབ་དབང་ཤེས་ལ་སྣང་ཞིང་།
འཕགས་པའི་མཉམ་གཞག་གི་རིག་ངོའི་བདེན་གྲུབ་དབང་ཤེས་ལ་མི་སྣང་བའི་སྒྲུབ་བྱེད་
མང་དུ་འཕངས་ཀྱང་། དེ་ནི་ལྕང་སྐྱའི་གྲུབ་མཐར། བདེན་གཉིས་ལས། བདེན་པར་
གྲུབ་པའི་སྐྱེ་བ་སོགས་དབང་ཤེས་ལ་མི་སྣང་བར་བཤད་ཅིང་། ཞེས་པ་ནས། འདི་ནི་
རྣལ་འབྱོར་སྤྱོད་པའི་དབུ་མ་རང་རྒྱུད་པ་ལ་ཡང་འདྲ་སྟེ། རྗེ་བདག་ཉིད་ཆེན་པའི་
འཇུག་པའི་རྣམ་བཤད་ཆེན་མོ་ལས། བདེན་འཛིན་དེ་བདེན་པར་ཡོད་པར་ཉེ་བར་
བསྟན་པ་མཐོང་བ་ནི་རྟོག་པ་ཡིན་གྱི་དབང་ཤེས་མིན་དེ། བདེན་གཉིས་ཀྱི་འགྲེལ་པར་

དགག་བྱ་བདེན་དབང་ཤེས་པ་ལ་མི་སྣང་བར་བཤད་པ་འདིར་ཡང་འདྲ་བའི་ཕྱིར།
ཞེས་ཞི་འཚོ་ཡབ་སྲས་ཀྱི་བཞེད་པ་འཆད་པའི་སྐབས་སུ་གསུངས་པའི་ཕྱིརོ།། དེ་ལྟར་མ་
ཡིན་པར་རིགས་ངོས་དོན་དམ་ལ་བྱེད་ན། བདེན་འཛིན་དེས་བདེན་པར་ཡོད་པ་ལྟར་
ཉེ་བར་བསྟན་པ་ཞེས་སོགས་ཀྱི་དོན་འཆད་དཀའ་བར་འགྱུར་རོ།། ཞེས་གསུངས་པ་
དང་དངོས་སུ་འགལ་བའི་ཕྱིར། བྱས་པ་ལ་ཁོ་ན་རེ། འོ་ན། དབུ་མ་སྣང་བ་ལས།
དེས་ཀྱང་སྲོག་ཆགས་ཐམས་ཅད་ལ་ཡང་དག་པར་དངོས་པོའི་བདག་ཉིད་ལྟ་བུར་ཉེ་བར་
བསྟན་པ་མཐོང་བར་འགྱུར་ཏེཞེས་པའི་མཐོང་བ་དེ་ཡང་དབང་ཤེས་ལ་འཆད་ན་འབྲེལ་
སྙམ་པ་མཆིས་ཤིང་། དེ་ལྟར་ན། རྗེ་བདག་ཉིད་ཆེན་པོས་མཐོང་བ་ནི་རྟོག་པ་ཡིན་གྱི་
དབང་ཤེས་མིན་ཏེ་ཞེས་གསུངས་པ་ཡང་དོན་མེད་པར་འགྱུར་རོ།། ཞེས་འཕངས་
འདུག་པས་ཤིན་ཏུ་དཔྱད་དཀའ་བའི་གནས་ཤིག་ཡིན་ཚོད་འདྲའོ།། ཁ་ཅིག་གིས། སྒྱུ་
མའི་རྡེའུ་ཤིང་རྟ་གླང་དུ་སྣང་ཡང་དེར་མ་གྲུབ་པ་བཞིན་དུ། བུམ་པ་བུམ་པར་སྣང་ཡང་
བུམ་པར་མ་གྲུབ་པ་དེ་བུམ་སོགས་ཀྱི་ཆོས་དང་སྒྱུ་མ་དཔེ་དོན་དུ་སྦྱར་བའི་དོན་དང་།
ཆོས་ཐམས་ཅད་རང་སྟོང་དུ་གསུངས་པའི་དོན་དུ་ཁས་བླངས་ཤིང་། དེ་འགོག་ལ་
ཊཱིཀ་ཆེན་ལས། དེ་ལྟར་ན། ཆོས་དེ་ཡིན་པ་མི་སྲིད་པར་འགྱུར་ཞིང་། དཔེ་དོན་སྦྱར་
བ་ཡང་དེར་སྣང་བ་ཡིན་གྱིས་དངོས་མིན་པར་འགྱུར་བའི་ཕྱིར། ཞེས་གསུངས།
འདིའི་དོན་ལ་ཁ་ཅིག སྒྱུ་མའི་རྟ་སྒྱུ་མའི་རྟར་སྣང་ཡང་སྒྱུ་མའི་རྟ་དངོས་མིན་པར་ཁས་
ལེན་རིགས་པར་ཐལ། དོན་གྱི་སྐབས་སུ་བུམ་པ་བུམ་པར་སྣང་ཡང་། བུམ་པར་མ་གྲུབ་
ཅེས་ཁས་ལེན་རིགས་པའི་ཕྱིར། ཞེས་ཐལ་པ་འཕེན་པ་ཡིན་ཟེར་ན། མི་འཐད་དེ་
ལུགས་དེས་ཕྱོགས་སྔ་སྨྲ་བ་པོ་ལ་མི་འདོད་པ་ཐལ་བ་འཕེན་པ་མ་ཡིན་པའི་ཕྱིར་ཏེ།
ཕྱོགས་སྔ་དེས་སྒྱུ་མའི་རྟ་སྒྱུ་མའི་རྟ་ཡིན་པར་ཡང་ཁས་བླངས་བའི་ཕྱིར། ལུང་དེའི་དོན་
ནི། བུམ་པ་བུམ་པར་སྣང་ཡང་བུམ་པ་དངོས་མིན་པར་འགྱུར་པའི་ཕྱིར། ཞེས་པའི་
དོན་ཡིན་གྱི། སྒྱུ་མའི་རྟ་སྒྱུ་མའི་རྟར་སྣང་ཡང་སྒྱུ་མའི་རྟ་དངོས་མིན་པར་འགྱུར་བའི་
ཕྱིར་ཞེས་པའི་དོན་ནི་མིན་འདྲ་སྙམ། སྤྱི་དོན་པར་རྙིང་དུ་སྒྱུ་མའི་རྡེའུ་ཤིང་རྟ་གླང་དུ་
སྣང་ཡང་རྟ་གླང་དུ་མ་གྲུབ་པ་བཞིན་དུ་ཞེས་འཁོད་པ་ནི། སྒྱུ་མའི་སྤྲུལ་གཞིའི་དེའུ་ཤིང་
རྟ་གླང་དུ་སྣང་ཡང་རྟ་གླང་དུ་མ་གྲུབ་པ་བཞིན་དུ་ཞེས་འགོད་རྒྱུ་ཡིན་ཚོད་འདྲ་སྟེ། སྒྱུ་

མའི་རྡེའུ་ཤིང་དེ་སྒྱུ་མ་མཁན་གྱིས་སྤྲུལ་པའི་རྡེའུ་ཤིང་ལ་བྱས་པ་ལས། སྒྱུ་མའི་སྤྲུལ་
གཞིའི་རྡེའུ་ཤིང་ལ་མི་བྱེད་པའི་ཕྱིར། དེར་ཐལ། དེ་སྒྱུ་མ་མཁན་གྱིས་འཇིམ་དུམ་
སོགས་རྡེའུ་ཤིང་དུ་སྤྲུལ་པའི་སྤྲུལ་པའམ་སྤྲུལ་གཞི་དེ་རྡེའུ་ཤིང་དུ་སྣང་བའི་སྣང་བ་གང་
རུང་ལ་བྱེད་རིགས་པའི་ཕྱིར། དེར་ཐལ། སྒྱུ་མའི་རྟ་ཞེས་པ་ཡང་སྒྱུ་མ་མཁན་གྱིས་བོང་
བུ་རྟ་སྤྲུལ་པའི་ཚེ་སྤྲུལ་གཞིའི་བོང་བུ་རྟར་སྣང་བའི་སྣང་བ་ལ་བྱེད་པ་ལས། རྟ་བོང་
བུར་སྤྲུལ་པའི་སྤྲུལ་གཞིའི་རྟ་ལ་བྱེད་མི་རིགས་པའི་ཕྱིར། དེར་ཐལ། དེ་འདྲའི་རྟ་དེ་སྒྱུ་
མའི་བོང་བུར་སྤྲུལ་པའི་གཞི་ཡིན་གྱི་སྒྱུ་མའི་རྟ་མ་ཡིན་པའི་ཕྱིར། འོ་ན། སྒྱུ་མའི་རྟ་
ཡིན་ན། སྒྱུ་མ་མཁན་གྱི་རྟ་ཡིན་དགོས་པར་ཐལ། སྒྱུ་མ་མཁན་གྱིས་རྟ་བོང་བུར་སྤྲུལ་
པའི་སྤྲུལ་གཞིའི་རྟ་དེ་སྒྱུ་མའི་རྟ་མ་ཡིན་པའི་ཕྱིར་ན་མ་ཁྱབ་སྟེ། ཤིན་ཏུ་རྨོངས་པའོ།།
དེ་ཞིན་དུ། སྒྱུ་མའི་རྟ་བོང་བསད་པ་ལ་སྲོག་གཅོད་དངོས་གཞིའི་སྡིག་པ་འབྱུང་བ་ཡོད་
པར་ཐལ། སྒྱུ་མའི་རྟ་ལ་བོང་བུ་དང་སྒྱུ་མའི་བོང་བུ་ལ་རྟ་མཚན་ཉིད་པ་ཡོད་པ་གང་
ཞིག སྒྱུ་མའི་རྟ་བཟང་པོ་ལ་རྟ་ངན་པ་ཡང་ཡོད་པའི་ཕྱིར་ཏེ། སྒྱུ་མ་མཁན་གྱིས་རྟ་
ངན་པ་རྟ་བཟང་པོར་སྤྲུལ་པ་ཡོད་པའི་ཕྱིར་ཟེར་ན་མ་ཁྱབ། འདོད་མི་ནུས་ཏེ། སྤྱོད་
འཇུག་དར་ཊཱིཀ་ལས། སྒྱུ་མའི་སྐྱེས་བུ་བསད་པ་སོགས་ལ་ཡང་མིར་འདུ་ཤེས་ཏེ།
བསོད་འདོད་ཀྱི་མཚོན་བསྣུན་པ་སོགས་བྱས་ན་སྦྱོར་བའི་སྡིག་པ་ཡོད་ལ་སྲོག་གཅོད་
དངོས་གཞིའི་སྡིག་པ་མེད་དེ། དེ་ལ་སེམས་མེད་པའི་ཕྱིར། ཞེས་གསུངས་པ་གང་ཞིག
སྒྱུ་མའི་རྟ་ལ་རྟའི་སེམས་དང་། སྒྱུ་མའི་བོང་བུ་ལ་བོང་བུའི་སེམས་དང་། སྒྱུ་མའི་རྟ་
བཟང་ངན་ལ་རྟ་བཟང་ངན་གྱི་སེམས་མེད་པས་དེ་དག་ལ་འདུ་ཤེས་འཁྲུལ་ཏེ། བསོད་
འདོད་ཀྱི་མཚོན་བསྣུན་པ་ལ་རྟ་བསད་པ་སོགས་ཀྱི་དངོས་གཞིའི་སྡིག་པ་མི་འབྱུང་བར་
མ་ཟད། སྤྲུལ་གཞི་དེ་བསད་པའི་སྡིག་པ་དངོས་གཞི་ཡང་མི་འབྱུང་སྟེ། དེའི་ཚེ་དེ་ལ་
དེར་འདུ་ཤེས་དང་དེ་གསོད་འདོད་ཀྱི་སེམས་མེད་པའི་ཕྱིར་འོན་ཀྱང༌། འདིའི་སྐོར་ལ་
འཁྲུལ་གཞི་ཤིན་ཏུ་ཆེ་བས་དཔྱད་རྒྱུ་མང་ངོ་། ༈ སྟོང་ཉིད་རིགས་པས་སྒྲུབ་
པའི་དོགས་གཅོད། དབུ་མ་སྣང་བ་ལས། དོན་དམ་པར་སྐྱེ་བ་མེད་དེ། ཞེས་བྱ་
བ་ནི། འདི་དག་ཡང་ཤེས་པས་སྐྱེ་བ་མ་གྲུབ་བོ།། ཞེས་པའི་ལུང་འདི་ལ་བརྟེན་ནས་ལོ་
184

ཙ་བ་ཆེན་པོ་སོགས་དང༌
། ཆ་པ་ཆོས་སེང་སོགས་ཀྱིས་དོན་དམ་དུ་ཡོད་མེད་དེ་ཁོ་ན་
ཉིད་ལ་དཔྱོད་པའི་རིགས་ཤེས་ཀྱིས་དེ་ཁོ་ན་ཉིད་རིགས་པའི་རིག་ངོར་ཡོད་མེད་ཀྱི་སྒོ་
ནས་འཇོག་དགོས་པར་མཐོང་ནས། སྔ་མས་དོན་དམ་བདེན་པ་ཡང་དེ་འདྲའི་རིགས་
ཤེས་ཀྱིས་དེ་ཁོ་ན་ཉིད་རིག་པའི་རིག་ངོར་མེད་པར་བཟུང་སྟེ། དོན་དམ་བདེན་པ་ཤེས་
བྱ་མ་ཡིན་པར་བཞེད་པ་དང་། ཕྱི་མས་དོན་དམ་བདེན་པ་དེ་འདྲའི་རིགས་ཤེས་ཀྱིས་དེ་
ཁོ་ན་ཉིད་རིག་པའི་རིག་ངོར་ཡོད་པར་བཟུང་སྟེ། དོན་དམ་བདེན་པ་བདེན་གྲུབ་ཏུ་
འདོད་པ་རྣམས་ཆོས་མི་འཐད་དེ། གཞི་གྲུབ་ན། དེ་འདྲའི་རིགས་ཤེས་ཀྱིས་དེ་ཁོ་ན་
ཉིད་རིག་པའི་རིག་ངོར་ཡོད་མི་དགོས་ཤིང༌། དོན་དམ་བདེན་པ་དེ་འདྲའི་རིགས་ཤེས་
ཀྱིས་དེ་ཁོ་ན་ཉིད་རིག་པའི་རིག་ངོར་ཡོད་ཀྱང་དེ་བདེན་གྲུབ་ཏུ་ཡོད་མི་དགོས་པའི་ཕྱིར།
དེར་ཐལ། དེ་འདྲའི་རིག་ངོར་ཡོད་ན་དོན་དམ་དཔྱོད་བྱེད་ཀྱི་རིགས་པས་དཔྱད་
བཟོད་དུ་ཡོད་མི་དགོས་པའི་ཕྱིར། ཁྱབ་ཏེ། དོན་དམ་དཔྱོད་བྱེད་ཀྱི་རིགས་པས་
དཔྱད་བཟོད་དུ་གྲུབ་པ་དང་བདེན་པར་གྲུབ་པ་སོགས་མིང་གི་རྣམ་གྲངས་ཡིན་པའི་ཕྱིར།
ཁ་ཅིག ཐལ་འགྱུར་པའི་ལུགས་ལ། ཡོད་པ་ཐམས་ཅད་རྟག་མཐའ་དང་། མེད་པ་
ཆད་མཐར་བྱེད་པ་ཧ་ཅང་མ་འཚམས་པར་མཐོང་ནས། ཆོས་ཐམས་ཅད་མཐར་ཐུགས་
དཔྱོད་པའི་རིགས་པའི་བཙལ་བའི་ཚེ་མི་རྙེད་པས་ཡོད་པ་ཡང་མ་ཡིན། བློ་འཁྲུལ་བའི་
ངོར་ཡོད་པ་མེད་པ་ཡང་མ་ཡིན། རྒྱུ་མཚན་དེའི་ཕྱིར། ཡོད་པ་དང་མེད་པ་དང།
ཡོད་མེད་གཉིས་ཀ་དང། གཉིས་ཀ་མ་ཡིན་པ་ཐམས་ཅད་དོན་དམ་དཔྱོད་བྱེད་ཀྱི་
རིགས་པའི་དགག་བྱ་ཡིན་ཏེ། ཆོས་ཐམས་ཅད་ཡོད་པ་ཡང་མ་ཡིན། མེད་པ་ཡང་མ་
ཡིན། ཡོད་མེད་གཉིས་ཀ་ཡང་མ་ཡིན། གཉིས་ཀ་མ་ཡིན་པ་ཡང་མ་ཡིན་པའི་ཕྱིར།
དེར་ཐལ། དཀོན་བརྩེགས་ལས། ཡོད་ཅེས་བྱ་བ་ནི་མཐའ་གཅིག་གོ མེད་ཅེས་བྱ་བ་
མཐའ་གཉིས་སོ།། མཐའ་དེ་གཉིས་དང་བྲལ་བ་ནི་དབུ་མའི་ལམ་མོ། ཞེས་དང་། ཡེ་
ཤེས་རྡོ་རྗེ་ཀུན་བཏུས་ལས། ཡོད་མིན་མེད་མིན་གཉིས་ཀ་མིན། གཉིས་ཀའི་བདག་
ཉིད་མིན་པ་མིན།། མཐའ་བཞི་སྤྲོས་དང་བྲལ་བ་ཡི།། འདི་ཉིད་དབུ་མ་པ་ཡི་རིགས།
ཞེས་གསུངས་པའི་ཕྱིར་ཟེར་ན། ཆེས་མི་འཐད་དེ། ཆོས་ཐམས་ཅད་ཡོད་པ་མ་ཡིན་
པར་ཁས་བླངས་ནས་ཡང་མེད་པ་མ་ཡིན་ཞེས་སྨྲས་པས་ཁས་བླངས་དངོས་སུ་འགལ

གཉིས་ཀ་མ་ཡིན་པར་ཁས་བླངས་ནས་ཡང་གཉིས་ཀ་མ་ཡིན་པ་མ་ཡིན་ཞེས་སྨྲས་པས་
ཁས་བླངས་དངོས་སུ་འགལ་བའི་ཕྱིར། དེར་ཐལ། ཡོད་པ་ཡོད་པ་མ་ཡིན་པ་དང་
དངོས་སུ་འགལ་མེད་པ་མ་ཡིན་པ་མེད་པ་དང་། དངོས་སུ་འགལ། གཉིས་ཀ་མ་ཡིན་
པ་གཉིས་ཀ་ཡིན་པ་དང་དངོས་སུ་འགལ་བའི་ཕྱིར། རང་ལུགས་དཀོན་བརྩེགས་ཀྱི་
ལུང་དེའི་དོན་ནི། ཆོས་ཐམས་ཅད་དོན་དམ་པར་ཡོད་པ་དེ་ཡོད་མཐའ་དང་། ཐ་སྙད་
དུ་མེད་པ་དེ་མེད་མཐའ་དང་། མཐའ་དེ་གཉིས་དང་བྲལ་བའི་སྟོང་ཉིད་དང་བྲལ་བའི་
སྟོང་ཉིད་རྟོགས་པའི་ཤེས་རབ་དེ་དབུ་མའི་ལམ་ཡིན་ཞེས་པའི་དོན་དང་། ཡེ་ཤེས་རྡོ་རྗེ་
ཀུན་བཏུས་ཀྱི་ལུང་དེའི་དོན་ནི། ཆོས་ཐམས་ཅད་ཡོད་པར་ཡང་བདེན་གྲུབ་མ་ཡིན།
མེད་པར་ཡང་བདེན་གྲུབ་མ་ཡིན། ཡོད་མེད་གཉིས་ཀ་ཡིན་པར་བདེན་གྲུབ་མ་ཡིན།
གཉིས་ཀ་མ་ཡིན་པར་ཡང་བདེན་གྲུབ་མ་ཡིན་ཞེས་པའི་དོན་ཡིན་ལ། ཁ་ཅིག ཆོས་
ཐམས་ཅད་དོན་དམ་པར་ཡོད་པ་མ་ཡིན། ཐ་སྙད་དུ་མེད་པ་མ་ཡིན། དོན་དམ་པར་
ཡོད་པ་དང་ཐ་སྙད་དུ་མེད་པ་གཉིས་ཀ་མ་ཡིན། དོན་དམ་པར་མེད་པ་དང་ཐ་སྙད་དུ་
ཡོད་པ་གཉིས་ཀ་མ་ཡིན་པ་ལུང་དེའི་དོན་ཡིན་ཟེར། ཁ་ཅིག ཡོད་པ་ཡང་བདེན་པར་
མེད། མེད་པ་ཡང་བདེན་པར་མེད། གཉིས་ཀ་ཡིན་པར་ཡང་བདེན་པར་མེད་པ་ལུང་
དེའི་དོན་ཡིན་ཟེར། འོ་ན། ཡོད་མིན་ཞེས་པའི་ཚིག་ཟུར་གྱི་ཡོད་པ་དེ། འགོག་རྒྱུའི་
མཐའ་ལ་མི་བྱེད་པར་མཐའ་གང་ལ་འགོག་པའི་ཁྱད་གཞིའི་ཡོད་པ་ལ་བྱེད་རིགས་པར་
ཐལ། ཡོད་པ་བདེན་པར་མེད་པ་དེ། ཡོད་མིན་ཞེས་པའི་དོན་དང་། མེད་པ་བདེན་
པར་མེད་པ་དེ་མེད་མིན་ཞེས་པའི་དོན་དུ་འཆད་རིགས་པའི་ཕྱིར། རྟགས་ཁས།
འདོད་ན། ཡོད་ཅེས་བྱ་བ་ནི་མཐའ་གཅིག་གོ། མེད་ཅེས་བྱ་བ་ནི་མཐའ་གཉིས་སོ།།
ཞེས་པའི་ཚིག་ཟུར་གྱི་ཡོད་པ་དེ་ཡང་འགོག་རྒྱུའི་མཐའ་ལ་མི་བྱེད་པར་མཐའ་གང་ལ་
འགོག་རྒྱུའི་ཁྱད་གཞིའི་ཡོད་པ་གཅིག་ལ་བྱེད་རིགས་པར་ཐལ། འདོད་པའི་ཕྱིར། ཁ་
ཅིག བློ་གྲོས་མི་ཟད་པས་བསྟན་པའི་མདོ་ལས། རྟོན་པ་བཞི་གསུངས་པ་དེ་བཟློག་སྟེ་
སྨྲ་རིགས་བར་ཐལ། དྲང་དོན་ཀུན་རྫོབ་ཏུ་ཡོད་པས་ཡོད་གོ་ཆོད། དེས་དོན་དམ་དུ་
མེད་པས་མེད་པའི་གོ་མི་ཆོད་པའི་ཕྱིར་དང་། རྣམ་ཤེས་འཁྲུལ་པའི་སྣང་ངོར་ཡོད་པས་
ཡོད་གོ་ཆོད། ། ཡེ་ཤེས་མ་འཁྲུལ་པའི་ངེས་ངོར་མེད་པས་མེད་གོ་མི་ཆོད་པའི་ཕྱིར་ཟེར་ན་

མ་ཁྱབ་སྟེ། མདོ་དེ་ལས། རྟོན་པ་བཞི་གསུངས་པའི་དོན་ནི། གནས་ལུགས་ཀྱི་དོན་
འཚོལ་བའི་ཚེ། གང་ཟག་ཁྱད་པར་ཅན་གྱིས་གསུངས་པ་ཙམ་ལ་ཡིད་མི་རྟོན་པར་དེས་
གསུངས་པའི་ཆོས་རབ་ཏུ་རྣམ་དབྱེད་ཀྱི་ཤིས་རབ་ཡིད་རྟོན་པ། གང་ཟག་ལ་མི་རྟོན་
ཆོས་ལ་རྟོན་ཞེས་པའི་དོན་དང་། སྟོང་ཉིད་སྟོང་པའི་ཚིགས་གནས་ལུགས་ཡིན་པ་ལ་
ཡིད་མི་རྟོན་པར་བསྟན་དོན་སྟོང་ཉིད་དེ་གནས་ལུགས་ཡིན་པ་ལ་ཡིད་རྟོན་པ་ཚིག་ལ་མི་
རྟོན་དོན་ལ་རྟོན་ཞེས་པའི་དོན་དང་། དྲང་དོན་ཀུན་རྫོབ་གནས་ལུགས་ཡིན་པ་ལ་ཡིད་
མི་རྟོན་པར་ངེས་དོན་དམ་པ་གནས་ལུགས་ཡིན་པ་ལ་ཡིད་རྟོན་པ་དྲང་དོན་ལ་མི་རྟོན་
ངེས་དོན་ལ་རྟོན་ཞེས་པའི་དོན་དང་། རྣམ་ཤེས་འཁྲུལ་བའི་སྣང་ཚུལ་ལ་ཡིད་མི་རྟོན་
པར་ཡེ་ཤེས་མ་འཁྲུལ་པའི་གཟིགས་ཚུལ་ལ་ཡིད་རྟོན་པ་རྣམ་ཤེས་ལ་མི་རྟོན་ཡེ་ཤེས་ལ་
རྟོན་ཞེས་པའི་དོ་ཡིན་ནོ།། བྱས་པ་ལ་ཁོ་ན་རེ། ཡོད་པ་དང་མེད་པ་ལ་སོགས་པའི་ཁྱད་
གཞིའི་ཆོས་ཅན་བཞི་པོ་དེ་སྐབས་འདིའི་འགོག་རྒྱུའི་མ་ཡིན་ན། དེ་འདྲའི་འགོག་རྒྱུའི་
མཐའ་དེ་གང་ཡིན་ཞེ་ན། སྟོང་ཐུན་ལས། ཡོད་མཐའ་དང་ཡོད་བའི་མཐར་འཛིན་
གཉིས། མེད་མཐའ་དང་མེད་པའི་མཐར་འཛིན་གཉིས། དང་པོ་ནི། ཆོས་ཐམས་
ཅད་དོན་དམ་པར་གྲུབ་པ་དེ་ཡོད་མཐའ་དང་། དེར་འཛིན་པའི་བློ་དེ་ཡོད་པའི་མཐར་
འཛིན་ཡིན། དེ་ལ་སྒྲོ་འདོགས་ཀྱི་ཡོད་མཐའ་ཞེས་ཀྱང་བྱ། གཉིས་པ་ལ་སྒྲོ་འདོགས་ཀྱི་
མེད་མཐའ་དང་། སྐུར་འདེབས་ཀྱི་མེད་མཐའ་གཉིས། དང་པོ་ནི་མྱུ་གུ་རང་བཞིན་
གྱིས་མེད་པ་དོན་དམ་པ་གྲུབ་པ་དེ་སྒྲོ་འདོགས་ཀྱི་མེད་མཐའ་དང་། དེར་འཛིན་པའི་བློ་
དེ་སྒྲོ་འདོགས་ཀྱི་མེད་པའི་མཐའ་འཛིན་ཡིན་ལ། ལས་འབྲས་མེད་པ་དེ་སྐུར་འདེབས་
ཀྱི་མེད་མཐའ་དང་། དེར་འཛིན་པའི་བློ་དེ་སྐུར་འདེབས་ཀྱི་མེད་པའི་མཐར་འཛིན་
ཡིན། ཞེས་གསུངས་པ་ལྟར་རོ།། ཡོད་མཐའ་དང་མེད་མཐའ་གཉིས་འགལ་ལོ་ཞེ་ན།
མྱུ་གུ་རང་བཞིན་མེད་པ་བདེན་པར་གྲུབ་པ་ཆོས་ཅན། ཡོད་མཐའ་མ་ཡིན་པར་ཐལ།
མེད་མཐའ་ཡིན་པའི་ཕྱིར་ཏེ། སྒྲོ་འདོགས་ཀྱི་མེད་མཐའ་ཡིན་པའི་ཕྱིར། གཞན་ཡང་།
ཡོད་མཐའ་དང་མེད་མཐའ་གཉིས་ཆོས་ཅན། ཡོད་པར་ཐལ། འགལ་བ་ཡིན་པའི་
ཕྱིར། ཁོ་ན་རེ། ལས་འབྲས་མེད་པ་ཆོས་ཅན། མེད་པར་ཐལ། མེད་མཐའ་ཡིན་
པའི་ཕྱིར། འདོད་ན། ལས་འབྲས་ཆོས་ཅན། ཁྱོད་མེད་པ་ཡོད་པར་ཐལ། ཁྱོད་

དངོས་པོ་ཡིན་པའི་ཕྱིར་ཟེར་ན། ལས་འབྲས་མེད་པ་ཡིན་པ་དེ་མེད་མཐའ་ཡིན་པ་ལ་
དགོངས་སོ།། ཁ་ཅིག ཡོད་མཐའ་ཡིན་ན། ཡོད་པས་ཁྱབ་པར་ཐལ། མེད་མཐའ་
ཡིན་ན་མེད་པས་ཁྱབ་པའི་ཕྱིར་ན་མ་ཁྱབ། འདོད་ན། ཆོས་ཐམས་ཅད་དོན་དམ་དུ་
གྲུབ་པ་ཆོས་ཅན། དེར་ཐལ། རྟགས་སྒྲུབ་ཟིན། ཁོ་ན་རེ། བདེན་མེད་བདེན་པར་
གྲུབ་པ་མེད་མཐའ་དང་། དེར་འཛིན་པའི་བློ་དེ་མེད་པའི་བློ་དེ་མེད་པའི་མཐར་འཛིན་
ཡིན་པར་ཐལ། མྱུ་གུ་རང་བཞིན་གྱིས་མེད་པ་བདེན་པར་གྲུབ་པ་ལ་དེའི་ཕྱིར་ཟེར་ན།
འདོད་པ་ཁོ་ན་སྟེ། འཇུག་ཊཱིཀ་ལས། དགག་བྱ་བཀག་པའི་མེད་པ་ཡང་དག་པར་ཡོད་
དོ་ཞེས་འཛིན་ན། དངོས་པོ་མེད་པའི་མཐར་ལྷུང་བའི་ཕྱིར། དེ་འགོག་པ་ཡང་མེད་
མཐའ་འགོག་པའོ་ཞེས་དང་། རྩ་ཤེ་ཊཱིཀ་ཆེན་ལས། སྔ་མ་ནི་སྒྲོ་འདོགས་ཀྱི་མེད་
མཐའོ།། ཞེས་གསུངས་བའི་ཕྱིར། ཁོ་ན་རེ། བདེན་མེད་བདེན་གྲུབ་ཆོས་ཅན།
ཡོད་མཐའ་མ་ཡིན་པར་ཐལ། མེད་མཐའ་ཡིན་པའི་ཕྱིར་མ་ཁྱབ་སྟེ། མྱུ་གུ་རང་བཞིན་
གྲུབ་པ་རྒྱུན་ཆད་པ་ཆོས་ཅན། ཡོད་མཐའ་མ་ཡིན་པར་ཐལ། མེད་མཐའ་ཡིན་པའི་
ཕྱིར། ཁྱབ་ཁས། རྩ་ཤེ་ལས། སྔོན་བྱུང་ད་ལྟ་མེད་ཅེས་པ།། དེས་ན་ཆད་པར་ཐལ་
བར་འགྱུར།། ཞེས་གསུངས་པའི་ཕྱིར། འདོད་མི་ནུས་ཏེ། དེ་ཉིད་ལས། གང་ཞིག་
རང་བཞིན་གྱིས་ཡོད་པས། དེ་ནི་མེད་པ་མིན་པས་རྟག། ཅེས་གསུངས་པའི་ཕྱིར། ཁོ་
ན་རེ། བདེན་མེད་བདེན་གྲུབ་ཡོད་པར་འཛིན་པའི་བློ་དེས་བདེན་མེད་མེད་པར་
བཟུང་བར་ཐལ། དེ་མེད་པའི་མཐར་འཛིན་ཡིན་པའི་ཕྱིར་ན་མ་ཁྱབ་སྟེ། བདེན་མེད་
བདེན་གྲུབ་ཡོད་པར་འཛིན་པའི་བློ་དེ་བཟུང་བ་ལྟར་གྲུབ་ན། བདེན་མེད་མེད་པའི་
གནོད་པ་འབབ་པའི་རྒྱུ་མཚན་གྱིས་དེ་མེད་པའི་མཐར་འཛིན་དུ་བཞག་པ་ཡིན་པའི་ཕྱིར།
བྱང་རྩེའི་དབུ་མར། དེ་འདྲའི་བློ་དེས་བདེན་མེད་ཡོད་པར་བཟུང་བའི་ཕྱིར། དེས་
བདེན་མེད་བདེན་གྲུབ་ཏུ་བཟུང་བའི་ཕྱིར་ཞེས་འཁོད་པ་ནི་རང་ལུགས་སུ་འདོད་པ་རང་
མིན་ནམ་སྙམ་མོ།། ཁོ་ན་རེ། མྱུ་གུ་བདེན་གྲུབ་ཡོད་པར་འཛིན་པའི་བློ་དེ་མེད་པའི་
མཐར་འཛིན་དུ་ཐལ། བློ་དེས་བཟུང་བ་ལྟར་གྲུབ་ན། མྱུ་གུ་མེད་པའི་གནོད་པ་འབབ་
པའི་ཕྱིར། དེར་ཐལ། ངེས་བཟུང་བ་ལྟར་གྲུབ་ན་མྱུ་གུ་མེད་དགོས་པའི་ཕྱིར་ལན་གང་
འདེབས་དཔྱད་དོ།། ཁོ་ན་རེ། མྱུ་གུ་རང་བཞིན་གྱིས་གྲུབ་པ་རྒྱུན་ཆད་པ་མེད་པར་

ཐལ། དེ་མེད་མཐའ་ཡིན་པའི་ཕྱིར། འདོད་ན། དེ་སྲིད་མཐའི་བར་དུ་གནས་པར་
ཐལ། དེ་རྒྱུན་ཆད་པ་མི་སྲིད་པའི་ཕྱིར་ཟེར་ན། མྱུ་གུ་རང་བཞིན་གྱིས་གྲུབ་པ་རྒྱུན་མི་
ཆད་དུ་འབྱུང་བར་ཐལ། མྱུ་གུ་རང་བཞིན་གྱིས་གྲུབ་པ་རྒྱུན་ཆད་པ་མེད་ན། དེ་རང་
བཞིན་གྱིས་གྲུབ་པ་སྲིད་མཐའི་བར་དུ་གནས་དགོས་པའི་ཕྱིར། རྟགས་ཁས། དེས་
ཆོས་ཐམས་ཅད་ཀྱི་སྟེང་དུ་འགོག་རྒྱུའི་རང་ངོས་ནས་གྲུབ་པར་སྣང་བའི་ཆ་གཅིག་དང་།
མི་འགོག་རྒྱུའི་སྣང་ཙམ་གྱི་ཆ་གཉིས་ཡོད་པས་དབུ་མའི་ལྟ་བ་མ་རྙེད་བར་དུ་དེ་གཉིས་
གཅིག་ཏུ་འདྲེས་ནས་སྣང་ཞིང་། ནམ་ཞིག་ལྟ་བ་རྙེད་པ་ན་དེ་གཉིས་སོ་སོར་ཕྱེ་སྟེ་སྣང་
བས། རི་ར་བ་ཁང་ཁྱིམ་སོགས་སྣང་བའི་ཚེ་ནའང་། དེ་དག་རང་ངོས་ནས་གྲུབ་པར་
སྣང་བའི་སྣང་ཚུལ་ཡོད་པ་དེ་ལོག་ནས་དེའི་ཤུལ་དུ་གང་ཡང་མི་འདུག་གོ་སྙམ་པའི་སྐྲག་
པ་མ་སྐྱེས་བར་དུ་སྒོམ་དགོས་པར་གསུངས་སོ།། དེ་ལྟ་བུའི་འཇིགས་སྐྲག་སྐྱེ་བ་ཡང་ཤིན་
ཏུ་དཀོན་པ་ཡིན་ཏེ། མཁས་གྲུབ་རྗེའི་གསུང་ཐོར་མུན་སེལ་སྒྲོན་མེ་ལས། སྟོང་ཉིང་
ཟབ་མོ་ལ་དངངས་སྐྲག་སྐྱེ་ལུགས་རྣལ་མ་འོང་བའི་མཚམས་སུ་སླེབ་པའང་ཤིན་ཏུ་དཀའ་
ན་སྟོང་ཉིད་ཀྱི་གོ་བ་མྱོང་ཐོག་ཏུ་སླེབ་པའི་ངེས་ཤིས་རྣལ་མ་སྲིད་མཐའ་ཙམ་དུ་སོང་བ་ལྟ་
སྨོས་ཀྱང་ཅི་དགོས། ཞེས་གསུངས་སོ།། དེའི་ཕྱིར་རང་ངོས་ནས་གྲུབ་ལུགས་ཀྱི་དོན་སྤྱི་
ཙམ་ཡང་མ་ཤར་བའི་ད་ལྟའི་མཚན་ཉིད་པ་རྣམས་ལས་སྔོན་གྱི་དགག་བྱ་ཁྱབ་ཆེས་བ་
འདོད་པ་རྣམས་ནི་ཆེས་མཆོག་ཏུ་གྱུར་པ་ཡིན་པས་སྐྱབས་སུ་ཉི་བར་མཆིའོ། སྟོང་ཉིད་
ལ་མི་སྐྲག་པའི་རྒྱུ་གཉིས་ཡོད་དེ། སྟོང་ཉིད་ཀྱི་སྒྲ་དོན་ཙམ་ཡང་མི་ཤེས་པའི་བདག་
འདྲའི་བླུན་པོ་རྣམས་ནི་སྟོང་ཉིད་ལ་མི་སྐྲག་སྟེ། དེའི་སྐྱོན་ཡོན་གང་ཡང་མ་ཤེས་པའི་
ཕྱིར། དཔེར་ན། རྟ་ལས་ལྷུང་ཚུལ་མི་ཤེས་པའི་བླུན་པོ་རྟ་རྒོད་ཞོན་པ་ལ་ཡང་མི་སྐྲག་
པ་བཞིན་ནོ།། ཡང་ན་སྟོང་ཉིད་མངོན་སུམ་དུ་མཐོང་ན་མི་སྐྲག་སྟེ། སྐྲག་པའི་རྒྱུ་
བདེན་འཛིན་མཐོང་སྤང་མེད་པའི་ཕྱིར། དཔེར་ན། རྟ་རྒོད་ཞོན་ཐབས་ལེགས་པར་
ཤེས་པའི་སྐྱེས་བུ་བཞིན་ནོ།། འོ་ན། སུ་འདྲ་ཞིག་གིས་སྐྲག་ཅེ་ན་ཆོས་འདི་ཡོད་མེད་ལ་
དཔྱད་པ་ཞུགས་ནས་སྟོང་ཉིད་དེ་ཅུང་ཟད་གོ་བ་ལ་སྐྲག་པ་འབྱུང་རིགས་ཏེ། དེའི་ཡིད་
ངོར་གློ་བུར་ཆོས་གང་ཡང་མེད་པར་འཆར་བའི་ཕྱིར། དཔེར་ན། རྟ་རྒོད་ཞོན་ཚུལ་
ཅུང་ཟད་ཤེས་ཀྱང་མཐར་མ་ཕྱིན་པའི་སྐྱེས་བུ་བཞིན་ནོ།། དེ་ལྟར་ཡང་བཞི་བརྒྱ་པ་ལས།

མ་མཐོང་སྐྲག་པར་མི་འགྱུར་ཏེ།། མཐོང་མ་རྣམ་ཀུན་དེ་བཟློག་འགྱུར།། དེས་ན་ངེས་
པར་ཅུང་ཟད་ཅིག། ཤེས་ཚེ་སྐྲག་པ་བསྒྲུབ་པར་བྱ།། ཞེས་གསུངས་སོ།། ཐལ་འགྱུར་
པ་ལྟར་ན། རང་མཚན་གྱིས་གྲུབ་པ་དང་། རང་བཞིན་གྱིས་གྲུབ་པ། རང་ངོས་ནས་
གྲུབ་པ། རང་གི་ངོ་བོས་གྲུབ་པ་རྣམས་རྟགས་ཀྱི་དགག་བྱ་མཐར་ཐུགས་ཡིན་ལ། རང་
མཚན་གྱིས་གྲུབ་པ་སོགས་ཀྱི་དོན་རང་དབང་དུ་གྲུབ་པའི་དོན་དང་། རང་དབང་དུ་
གྲུབ་པའི་དོན་ཡང་གཞན་ལ་རགས་མ་ལས་པའི་དོན་ཡིན་ཏེ། ལྷག་མཐོང་ཆེན་མོ་ལས།
རང་དབང་ནི་རང་གིས་ངོ་བོས་གྲུབ་པར་སྣང་བའི་ཚེ་ན། ཤེས་པ་དེ་དག་ལ་གཞན་ལ་
རག་མ་ལས་སུ་སྣང་ཞིང་སྣང་བ་ལྟར་གྲུབ་པའི་དོན་ནོ།། ཞེས་སོ།། དེས་ན་གཞི་གྲུབ་
ཚུལ་གཞན་ལ་རག་ལས་པ་ཡིན་ཏེ། གསེར་བུམ་ལྟ་བུ་ཡང་སེམས་ཅན་གྱི་བསོད་ནམས་
ལ་རག་ལས་པའི་ཕྱིར། དེར་ཐལ། སེམས་ཅན་རྣམས་བསོད་ནམས་ཆེའི་དུས་སུ་དེ་
གསེར་ཡིན་ལ། སེམས་ཅན་གྱི་བསོད་ནམས་རིམ་གྱིས་བྲི་བའི་ཚེ་དངུལ་དང་དེ་ནས་
ཟངས་དང་དེ་ནས་ལྕགས་སོགས་སུ་འགྱུར་བའི་ཕྱིར། དཔེར་ན། དྲང་སྲོང་མར་གན་
ཏའི་བུས། བྲམ་ཟེ་ཞིག་གི་ཁྱིམ་དུ་གསེར་གྱི་བུམ་པ་བཅོལ་ནས་སླར་ལོ་བརྒྱ་ཕྲག་མང་པོ་
སོང་བའི་ཚེ། ཁྱིམ་དེར་ཕྱིན་ཏེ་སྔར་གྱི་གསེར་བུམ་བླངས་པ་ན་གསེར་བུམ་དེ་དངུལ་གྱི་
བུམ་པར་གནས་གྱུར་པ་མཐོང་ནས། སླར་ཡང་དེ་བཞིན་དུ་བཅོལ་བས་རིམ་གྱིས་
ཟངས་དང་ལྕགས་ཀྱི་བུམ་པར་སོང་བའི་ལོ་རྒྱུས་བཞི་བརྒྱ་པའི་འགྲེལ་པར་བྱུང་བ་བཞིན་
ནོ།། ལྷག་མཐོང་ཆེན་མོ་ལས་ཀྱང༌། ཡུལ་སྟེང་དུ་རང་གི་ངོ་བོའི་སྒོ་ནས་རང་ཚུགས་
ཐུབ་པའི་སྡོད་ལུགས་ལ་རང་དབང་བར་བྱའོ།། ཞེས་གསུངས་པ་ལྟར། རང་དབང་དུ་
གྲུབ་ན་ཡུལ་སྟེང་ནས་རང་ཚུགས་ཐུབ་དགོས་ལ། དེ་ལྟར་ན་མི་རང་འགའ་བ་ལ་སྣང་
བའི་ཆུ་ཀླུང་ཆེན་པོ་ཡང་ཡུལ་སྟེང་ནས་ཆུ་ཡིན་པར་ཚུགས་ཐུབ་དགོས་པ་ལས་མི་ཐུབ་
པའི་ཕྱིར། དེར་ཐལ། དེ་ཆུ་ཡིན་པ་གང་ཟག་གཞན་གྱི་ལས་ལ་ལྟོས་པའི་ཕྱིར། དེ་
སེམས་ཅན་འགའ་ཞིག་གི་ལས་ལ་ལྟོས་ཏེ་ཆུ་ཡིན་གྱི་རྣམ་པ་ཀུན་ཏུ་ཆུ་ཡིན་པར་ཚུགས་མི་
ཐུབ་པའི་ཕྱིར། དེར་ཐལ། ཆུ་ཀླུང་དེའི་འགྲམ་དུ་ལས་ཅན་གྱི་ཡི་དྭགས་ཤ་སྟག་ཚོགས་
པའི་ཚེ་རྣག་ཁྲག་སོགས་སུ་འགྱུར་བའམ། ཡང་ན་གྲོག་མོ་དེའི་ནང་དུ་ཆུ་ཐིགས་པ་
གཅིག་ཀྱང་མེད་པར་ས་རྡོ་སྐམ་པོ་སྐྱེ་བར་འགྱུར་བའི་ཕྱིར། དེ་བཞིན་དུ་སྣོད་བཅུད་ཀྱི་

འཇིག་རྟེན་ཐམས་ཅད་ལས་ལ་ལྟོས་པ་ཡིན་ཏེ། མཛོད་ལས། ལས་ལས་འཇིག་རྟེན་སྣ་
ཚོགས་སྐྱེས། ཞེས་གསུངས་པའི་ཕྱིར། ཐལ་འགྱུར་པའི་ལུགས་ལ་ཆོས་རྣམས་རྟོག་
པའི་དབང་གིས་འཇོག་ཚུལ་ཐག་ཁྲ་སྦྲུལ་དུ་འཁྲུལ་བའི་དཔེའི་སྟེང་ནས་ཤེས་དགོས་པས་
དེས་བཞད་ན། ཡུལ་མི་གསལ་བ་རྣམས་ཟེའུ་ཟེའི་དུས་སུ་ཐག་ཁྲ་མཐོང་བ་ན་འདི་སྦྲུལ་
ལོ་སྙམ་པའི་བློ་སྐྱེ་བའི་ཚེ། ཐག་ཁྲའི་སྟེང་གི་སྦྲུལ་རྟོགས་པས་ཕར་བཏགས་པ་ཙམ་ཡིན་
གྱི་ཐག་ཁྲ་རང་ངོས་ནས་སྦྲུལ་དུ་མེད་དེ། དེའི་ཚེ་ཐག་པའི་ཆ་ཤས་དང་ཚོགས་པ་གང་
ཡང་སྦྲུལ་གྱི་མཚན་གཞིར་མེད་ཅིང་། ཐག་ཁྲའི་སྟེང་ན་ཐག་པ་ལས་དོན་གཞན་པའི་
སྦྲུལ་གྱི་མཚན་གཞི་ཡང་མེད་པ་བཞིན་དུ། ཕུང་པོ་ལ་བརྟེན་ནས་ངའོ་སྙམ་པའི་བློ་སྐྱེ་
བའི་ཚེ་ནའང་དེ་རྟོགས་པའི་གདགས་གཞི་ཕུང་པོ་བརྟེན་ནས་བཏགས་པ་ཙམ་ཡིན་གྱི་
གདགས་གཞིའི་རང་ངོས་ནས་གྲུབ་པ་ཅུང་ཟད་ཀྱང་མེད་དེ། ཕུང་པོའི་ཆ་ཤས་རེ་རེ་བ་
དང་ཚོགས་པ་གང་ཡང་ངའི་མཚན་གཞིར་མེད་ཅིང་། ཕུང་པོ་ལས་དོན་གཞན་པའི་
ངའི་མཚན་གཞི་ཡང་མེད་པའི་ཕྱིར། དེ་ལྟར་ཡང་རིན་ཆེན་འཕྲེང་བ་ལས། སྐྱེས་བུ་ས་
མིན་ཆུ་མ་ཡིན།། མེ་མིན་རླུང་མིན་ནམ་མཁའ་མིན།། རྣམ་ཤེས་མ་ཡིན་ཀུན་མིན་ན།།
དེ་ལས་གཞན་ན་སྐྱེས་བུ་གང་།། ཞེས་གསུངས་པའི་ཕྱིར། དེ་ཡང་རྣམ་ཤེས་མ་ཡིན།
ཞེས་པ་ཡན་ཆད་ཀྱིས་གདགས་གཞིའི་ཁམས་དྲུག་པོ་དེ་རེ་རེའི་ནས་སྐྱེས་བུ་མ་ཡིན་པར་
བཤད། ཀུན་མིན། ཞེས་པས་ཁམས་དྲུག་ཚོགས་པ་ཡང་སྐྱེས་བུ་མིན་པར་བཤད། དེ་
ལས་གཞན་ན་སྐྱེས་བུ་གང་ཞེས་པས་ཁམས་དྲུག་ལས་དོན་གཞན་པའི་སྐྱེས་བུའི་མཚན་
གཞི་ཡང་མེད་པར་བཤད་པའི་ཕྱིར། དེ་ལྟར་ཆོས་ཐམས་ཅད་རང་རང་གི་གདགས་
གཞི་ལ་བརྟེན་ནས་རྟོག་ནས་རྟོག་པས་ཕར་བཏགས་པ་ཙམ་ལས་རང་ངོས་གྲུབ་པ་རྡུལ་
ཙམ་ཡང་མེད་ཅིང་། ཆོས་ཐམས་ཅད་མིང་གིས་ཕར་བཏགས་པའི་མིང་རྐྱང་བཏགས་
ཡོད་ཙམ་ཡིན་ལ། དེ་ཡང་མིང་རྐྱང་ཞེས་པས་དོན་དམ་དུ་ཡོད་པ་དང་རྟག་མཐའ་
ཁེགས། བཏགས་ཡོད་ཅེས་པས་ཀུན་རྫོབ་མེད་པ་དང་ཆད་མཐའ་ཁེགས་པའི་ཕྱིར།
དེའི་ཕྱིར་མིང་གི་ཐ་སྙང་ཀྱི་དབང་གིས་བཞག་ཙམ་མ་ཡིན་པའི་ཡོད་པ་དོན་དམ་དཔྱོད་
བྱེད་ཀྱི་རྟགས་ཀྱི་དགག་བྱ་དང་། དགག་བྱ་དེ་ཁྱད་གཞི་གང་ཟག་དང་མིག་རྣ་སོགས་
ཆོས་ཀྱི་སྟེང་དུ་མེད་པ་གཉིས་ལ་རིམ་པ་བཞིན་དུ་གང་ཟག་གི་བདག་མེད་ཕྲ་མོ་དང་ཆོས་

ཀྱི་བདག་མེད་ཕྲ་མོ་ཞེས་བྱ་ཞིང༌། དགག་བྱ་དེ་གང་ཟག་དང་ཆོས་ཀྱི་སྟེང་དུ་ཡོད་པར་
འཛིན་པ་གཉིས་རིམ་པ་བཞིན་དུ་གང་ཟག་གི་བདག་འཛིན་དང་ཆོས་ཀྱི་བདག་འཛིན་
ཡིན་པས་འཁོར་བར་འཆིང་བྱེད་ཀྱི་རྒྱུ་བདག་འཛིན་སྤོང་བའི་ཐབས་ལ་འབད་དགོས་སོ༎
༈ དགག་བྱ་དེ་འགོག་བྱེད་ཀྱི་རིགས་པ་ལ། ཐལ་འགྱུར་གྱི་དབང་དུ་བྱས་པ་དང་།
གཏན་ཚིགས་ཀྱི་དབང་དུ་བྱས་པ་གཉིས་ལས། དང་པོ་ལ་བཞི་ཡོད་དེ། གཞན་གྲགས་
ཀྱི་རྗེས་དཔག་སྐྱེད་བྱེད་ཀྱི་ཐལ་འགྱུར། རྒྱུ་མཚན་མཚུངས་པའི་མགོ་སྙོམས་ཀྱི་ཐལ་
འགྱུར། འགལ་བརྗོད་ཀྱི་ཐལ་འགྱུར། སྒྲུབ་བྱེད་བསྒྲུབ་བྱ་དང་མཚུངས་པར་སྒྲུབ་
པའི་ཐལ་འགྱུར་དང་བཞི་ཡོད་པའི་ཕྱིར། དང་པོ་ནི། ལྔ་པ་ཆེན་པོའི་དབུ་མ་དང་།
རང་རེའི་ཡིག་ཆ་ལྟར་ན། མྱུ་གུ་ཆོས་ཅན། རང་གི་རྒྱུ་ལ་མི་ལྟོས་པར་ཐལ། རང་
བཞིན་གྱིས་གྲུབ་པའི་ཕྱིར། ཞེས་པའི་ཐལ་འགྱུར་ལྟ་བུ། བྱང་རྩེའི་དབུ་མར། དང་པོ་
ནི། མྱུ་གུ་ཆོས་ཅན། སླར་ཡང་སྐྱེ་བ་དོན་མེད་པར་ཐལ། རང་གི་བདག་ཉིད་དུ་གྲུབ་
ཟིན་པའི་ཕྱིར། ཞེས་པའི་ཐལ་འགྱུར་ལྟ་བུ་ལ་དཔྱད་གསུངས་ཀྱང་། དེ་ནི་རང་རེའི་
ཡིག་ཆ་རྣམས་དང༌། སྒོ་མང་གི་དབུ་མར། འགལ་བརྗོད་ཀྱི་ཐལ་འགྱུར་དུ་བཀོད་པར་
མ་ཟད། ལྔ་པ་ཆེན་པོའི་དབུ་མ་དང་། རང་རེའི་ཡིག་ཆ་གསུམ་གར་མྱུ་གུ་ཆོས་ཅན།
སླར་ཡང་སྐྱེ་བ་དོན་མེད་པར་ཐལ། རང་གི་རྒྱུ་དུས་སུ་རྫོགས་པར་གྲུབ་ཟིན་པའི་ཕྱིར།
ཞེས་པའི་ཐལ་འགྱུར་ལ་འགལ་བརྗོད་ཀྱི་ཐལ་འགྱུར་དུ་བཀོད་འདུག་པའི་ཕྱིར། གཉིས་
པ་ནི། ལྔ་པ་ཆེན་པོ་དང་སྒོ་མང་དང་། རང་རེའི་ཡིག་ཆ་རྣམས་ལྟར་ན། སྒྲ་འཛིན་
ཉན་ཤེས་ཀྱིས་གཟུགས་མཐོང་པར་ཐལ། གཟུགས་འཛིན་མིག་ཤེས་ཀྱི་དོན་དམ་པར་
གཟུགས་ལ་བལྟ་བའི་ཕྱིར། ཞེས་པའི་ཐལ་འགྱུར་ལྟ་བུ། བྱང་རྩེ་ལྟར་ན། རྒྱུ་ཡིན་
མིན་ཐམས་ཅད་ལས་འབྲས་བུ་ཡིན་མིན་ཐམས་ཅད་སྐྱེ་བར་ཐལ། ས་སྨྱུག་གཉིས་རང་
བཞིན་གྱི་གྲུབ་པའི་གཞན་ཡིན་ཡང་ས་བོན་ལས་མྱུ་གུ་འབྱུང་བའི་ཕྱིར། ཞེས་པའི་ཐལ་
འགྱུར་ལྟ་བུ་ཞེས་གསུངས། གསུམ་པ་ནི་གོང་དུ་བཀོད་ཟིན་པ་ལྟར་རོ།། བཞི་པ་ནི།
གཟུགས་ཕུང་རང་བཞིན་གྱིས་གྲུབ་པར་ཐལ། ཚོར་ཕུང་རང་བཞིན་གྱིས་གྲུབ་པའི་ཕྱིར་
ཟེར་བ་ལ། ཚོར་ཕུང་རང་བཞིན་གྱིས་གྲུབ་པའི་རྟགས་ཀྱིས་གཟུགས་ཕུང་རང་བཞིན་
གྱིས་གྲུབ་པར་སྒྲུབ་མི་ནུས་པར་ཐལ། སྒྲུབ་བྱེད་ཚོར་ཕུང་རང་བཞིན་གྱིས་གྲུབ་པར་
192

སྒྲུབ་པ་དང་། བསྒྲུབ་བྱ་གཟུགས་ཕུང་རང་བཞིན་གྱིས་གྲུབ་པར་བསྒྲུབ་པ་གཉིས་ལ་
སྒྲུབ་དཀའ་སླའི་ཁྱད་པར་མེད་པའི་ཕྱིར། ཞེས་པའི་ཐལ་འགྱུར་ལྟ་བུའོ།། ཐལ་འགྱུར་
ཕྱི་མ་འདི་རང་གཞན་གྱི་ཡིན་ཆ་ཐམས་ཅད་དུ་བཀོད་ཚུལ་མཐུན་ཀྱང་མིང་བརྗོད་ཚུལ་
མི་མཐུན་ཏེ། སྤྱི་དོན་དང༌། བདེ་ཉི། བྱང་རྩེའི་དབུ་མ་རྣམས་སུ། སྒྲུབ་བྱེད་བསྒྲུབ་
བྱ་དང་མཚུངས་པར་མ་གྲུབ་པའི་ཐལ་འགྱུར་ཞེས་འཁོད་ཀྱང་། ལྔ་པ་ཆེན་པོ་དང་།
རྗེ་དྲུང༌། སྒོ་མང་སོགས་ཀྱི་དབུ་མར། སྒྲུབ་བྱེད་བསྒྲུབ་བྱ་དང་མཚུངས་པར་སྒྲུབ་པའི་
ཐལ་འགྱུར་ཞེས་བཀོད་པས་ཕྱི་མ་འདི་རྣམས་དག་པར་ཐལ་འགྱུར་རང་ལ་བརྟེན་ནས་
རྟོགས་ནུས་པའི་ཕྱིར། བདེན་མེད་གཏན་ལ་འབེབས་པའི་གཏན་ཚིགས་དེ་ལ་ཡང་དུ་
མ་ཡོད་དེ། ཆོས་རྣམས་ཀྱི་ངོ་བོ་ལ་དཔྱོད་པ་གཅིག་དུ་བྲལ་གྱི་གཏན་ཚིགས་སོགས་ལྔ་
ཡོད་ཡིག་ཆར་གསལ་བའི་ཕྱིར། གཏན་ཚིགས་ཆེན་པོ་ལྔའི་ནང་ནས་འཕགས་པ་ཡབ་
སྲས་ཀྱིས་གཙོ་བོར་རྡོ་རྗེ་གཟིགས་མའི་གཏན་ཚིགས་ཀྱི་སྒོ་ནས་བདེན་མེད་གཏན་ལ་
འབེབས་པར་མཛད་དོ།། དེ་ལ་ཡང་ཐོག་མར། དངོས་སྨྲ་བས་རང་གཞིན་གྱིས་གྲུག་
པའི་སྒྲུབ་བྱེད་དུ་འགོད་པའི་མཐའ་བཞིའི་སྐྱེ་བ་མེད་པའི་དམ་བཅའ་ཙམ་སྟོན་ལ། རྩ་
ཤེས་ལས།བདག་ལས་མ་ཡིན་ཞེས་སོགས་དང་། འཇུག་པར་ཡང་། དེ་ཉིད་དེ་ལས་
འབྱུང་མིན་ཞེས་སོགས་གསུངས་སོ།། བདག་ལས་མ་ཡིན་ཞེས་སོགས་ཀྱིས་མཐའ་བཞི་
ལས་སྐྱེ་བ་མེད་པའི་དམ་བཅའ་དངོས་སུ་བསྟན་ནས་རང་བཞིན་གྱིས་སྐྱེ་བ་མེད་པའི་
དམ་བཅའ་ཤུགས་ལ་བསྟན་པ་མ་གཏོགས་མཐའ་བཞི་གང་རུང་ལས་མི་སྐྱེ་བ་རྟགས་སུ་
བཀོད་ནས། དངོས་པོ་རང་བཞིན་གྱིས་སྐྱེ་མེད་དུ་སྒྲུབ་པའི་རྟགས་བསྟན་པ་མ་ཡིན་ཏེ།
བདག་ལས་མ་ཡིན་ཞེས་སོགས་ཀྱི་མཐའི་ཡོད་པ་མ་ཡིན་ཞེས་པའི་ཚིག་དེས་མཐའ་བཞིའི་
སྐྱེ་བ་ཡུལ་དང་དུས་དང་གྲུབ་པའི་མཐའ་གང་དུ་ཡང་ཡོད་པ་མ་ཡིན་ཞེས་བསྟན་པ་ཡིན་
གྱི། ཚིག་དེས་རང་བཞིན་གྱིས་སྐྱེ་བ་མེད་པ་དམ་བཅར་བྱས་ནས། གོང་གི་མ་ཡིན་ཞེས་
པའི་ཚིག་རྣམས་ཀྱིས་མཐའ་བཞི་ལས་མི་སྐྱེ་བ་དམ་བཅའ་དེ་སྒྲུབ་བྱེད་དུ་བཀོད་པ་མ་
ཡིན་པའི་ཕྱིར། དེར་ཐལ། རང་འགྲེལ་ལས། འདིར་མ་ཡིན་ཞེས་བྱ་བ་ནི་ཡོད་པ་
ཉིད་ཀྱི་སྒྲུབ་བྱེད་རང་ལས་སྐྱེ་བ་དང་སྤྲེལ་གྱི་ཡོད་པ་དང་ནི་མ་ཡིན་ཏེ། དེ་དགག་པ་
དོན་གྱིས་འགྲུབ་པའི་ཕྱིར། ཞེས་གསུངས་པའི་ཕྱིར། དེ་དམ་བཅའ་གཞན་གསུམ་ལ་

ཡང་སྦྱོར་དགོས་ཏེ། འདིར་མ་ཡིན་ཞེས་བྱས་པ་ནི་ཡོད་པ་ཉིད་ཀྱི་སྒྲུབ་བྱེད་གཞན་ལས་
སྐྱེ་བ་དང་སྤྲེལ་གྱི་ཡོད་པ་དང་ནི་མ་ཡིན་ཏེ། དེ་དགག་པ་དོན་གྱིས་འགྲུབ་པའི་ཕྱིར།
ཞེས་སྦྱོར་དགོས་པ་བཞིན་དུ་འོག་མ་གཉིས་ལ་ཡང་རིགས་འགྲེའོ།། དེ་ཡང་ཡུལ་འགའ་
ཞིག་ཏུ་གུར་གུམ་མི་སྐྱེ་ཡང་ཡུལ་གཞན་དུ་སྐྱེ་ཞེས་པ་ལྟ་བུའི་ཡུལ་གྱི་དབང་གིས་བདག་
ལས་སྐྱེ་ཡོད་པ་ཡང་མ་ཡིན། དུས་འདིར་ལོ་ཏོག་ཕུན་སུམ་ཚོགས་པ་མི་སྐྱེ་ཡང་དུས་
གཞན་དུ་སྐྱེ་ཞེས་པ་ལྟ་བུའི་དུས་ཀྱི་དབང་གིས་བདག་ལས་སྐྱེ་བ་ཡོད་པ་ཡང་མ་ཡིན།
ཐལ་འགྱུར་པའི་གྲུབ་མཐའི་དབང་གིས་བདག་གིས་བདག་ལས་མི་སྐྱེ་ཡང་དངོས་སྨྲ་བའི་
གྲུབ་མཐའི་དབང་གིས་སྐྱེ་ཞེས་པ་ལྟ་བུའི་གྲུབ་མཐའ་དབང་གིས་བདག་ལས་སྐྱེ་བ་ཡོད་
པ་ཡང་མ་ཡིན་ཞེས་སྦྱར་རོ།། དོན་བསྡུ་ན། དངོས་པོ་གང་དག་གང་ན་ཡང་།། བདག་
ལས་སྐྱེ་བ་ཡོད་མ་ཡིན།། དངོས་པོ་གང་དག་གང་ན་ཡང་།། གཞན་ལས་སྐྱེ་བ་ཡོད་མ་
ཡིན།། ཞེས་སོགས་སྦྱོར་དགོས་སོ།། དངོས་སྨྲ་བའི་གྲུབ་མཐའ་ལུགས་ལ་དངོས་པོ་
རྣམས་རང་བཞིན་གྱིས་སྐྱེ་ཡང་དེའི་གྲུབ་མཐའི་དབང་གིས་མི་སྐྱེ་སྟེ། དངོས་སྨྲ་བས་
དངོས་པོ་རང་བཞིན་གྱི་སྐྱེ་ཞེས་དམ་བཅའ་ཀྱང་། དེ་རང་བཞིན་གྱིས་མ་སྐྱེ་པའི་ཕྱིར།
དེས་ན་ཡིག་ཆར་བདག་ལས་མ་ཡིན་ཞེས་སོགས་ཀྱིས་མཐའ་བཞིའི་སྐྱེ་བ་མེད་པའི་རྟགས་
ཀྱིས་དངོས་པོ་རང་བཞིན་གྱིས་སྐྱེས་མེད་དུ་སྒྲུབ་བའི་རྟགས་ཡང་དག་མ་བསྟན་པར་
གསུངས་པ་ཚིག་ཟིན་ལྟར་ཁས་ལེན་དགོས་ཏེ མཐའ་བཞི་ལས་མི་སྐྱེ་བའི་རྟགས་ཀྱིས་
དེ་སྒྲུབ་ཀྱི་རྟགས་ཡིན་ན། གཞུང་དེ་ལས་བསྟན་པས་ཁྱབ་ཀྱང་། གཞུང་དེས་དེ་སྒྲུབ་ཀྱི་
རྟགས་མ་བསྟན་པའི་ཕྱིར། དཔེར་ན། ཡོད་པའི་རྟགས་ཀྱིས་དངོས་པོ་རང་བཞིན་
མེད་པར་སྒྲུབ་པའི་རྟགས་ཡང་དག་ཡིན་ན། དངོས་སྨྲ་བའི་ཐུན་མོང་མ་ཡིན་པའི་
གཞུང་ལས་བསྟན་པས་ཁྱབ་ཀྱང་། གཞུང་དེས་དེ་སྒྲུབ་ཀྱི་རྟགས་ཡང་དག་མ་བསྟན་པ་
བཞིན་ནོ།། བདག་སྐྱེ་འགོག་པའི་ཕྱོགས་སྔ་སྨྲ་བ་པོའི་གཙོ་བོ་ཕྱི་རོལ་གྲངས་ཅན་པ་ཡིན་
ལ། དེའི་འདོད་ཚུལ་ནི། རང་རེའི་ཡིག་ཆ་ལས། གྲངས་ཅན་ན་རེ། དངོས་པོ་
རྣམས་རང་གི་རྒྱུད་དུས་ན་མེད་པ་སྐྱེ་བ་མི་འཐད་པའི། འབྲས་བུ་ཐམས་ཅད་རང་རང་
གི་རྒྱུའི་བདག་ཉིད་དུ་མངོན་པར་མི་གསལ་བའི་ཚུལ་གྱིས་ཡོད་ལ། འབྲས་བུ་དེ་མངོན་
པར་གསལ་བའི་ཚུལ་གྱིས་གྲུབ་པ་ལ་སྐྱེས་པ་ཞེས་ཐ་སྙད་དུ་བྱ་ཞིང་། གསལ་ཟིན་པ་དེ་

ཉིད་སླར་ཡང་སྐྱེ་དགོས་པར་འདོད་པ་ནི་མ་ཡིན་ནོ།། ཞེས་གསུངས། རྗེ་བསྟན་དར་
བའི་སྤྱི་དོན་ལྟར་ན། སྤྱིར་གྲངས་ཅན་གྱིས་བདག་ལས་སྐྱེ་བའི་དོན་མྱུ་གུ་མྱུ་གུ་ལས་སྐྱེ་
བའང་མྱུ་གུ་རྐྱེན་ལ་མི་ལྟོས་པར་རང་དབང་དུ་སྐྱེ་བའི་དོན་མ་ཡིན་ཏེ། མྱུ་གུ་ས་བོན་
ལས་སྐྱེ་བའི་ཚེ་ས་བོན་གྱི་རང་བཞིན་གང་ཡིན་མྱུ་གུའི་རང་བཞིན་ཡིན་ཅིང་། ས་སྨྱུག་
གཉིས་རང་བཞིན་གཅིག་ཡིན་པར་འདོད་པས་མྱུ་གུ་མྱུ་གུའི་རང་བཞིན་དུ་གྱུར་པའི་ས་
བོན་ལས་སྐྱེ་བར་འདོད་པའི་ཕྱིར། གྲངས་ཅན་ལ་ཡང་སྐྱེ་བ་སྨྲ་བའི་གྲངས་ཅན་དང་།
གསལ་བ་སྨྲ་བའི་གྲངས་ཅན་གཉིས་ལས། སྔ་མས་མྱུ་གུ་རྒྱུ་དུས་སུ་གྲུབ་ཟིན་ཀྱང་སྐྱེས་མ་
ཟིན་པས་རྒྱུ་རྐྱེན་ལས་སླར་ཡང་སྐྱེ་བར་འདོད་ལ། ཕྱི་མས་རྒྱུ་དུས་སུ་སྐྱེས་ཟིན་ཀྱང་
གསལ་མ་ཟིན་པའི་སླར་ཡང་རྐྱེན་གྱིས་གསལ་དགོས་པར་འདོད་པས་གྲུབ་ཟིན་སླར་ཡང་
སྐྱེ་དགོས་པ་དང་། སྐྱེས་ཟིན་སླར་ཡང་གསལ་དགོས་པར་འདོད་པ་གཉིས་ལས་སྔ་མས་
སྤྱིར་མེད་པ་ཅིག་མི་སྐྱེ་བ་བཞིན་དུ། རྒྱུ་དུས་སུ་མེད་པ་ཅིག་མི་སྐྱེ་བས་རྒྱུ་དུས་སུ་ཡོད་པ་
ཅིག་སྐྱེ་དགོས་ཤིང་། སྐྱེས་ཟིན་སླར་ཡང་སྐྱེ་དགོས་པ་མེད་དེ། དེ་ཡོད་ན་སླར་ཡང་སྐྱེ་
བ་ཐུགས་མེད་དུ་ཐལ་བར་འགྱུར་ཞེས་འདོད། ཕྱི་མས་མ་སྐྱེས་པ་ཅིག་མི་སྐྱེ་བ་བཞིན་དུ།
རྒྱུ་དུས་སུ་མ་སྐྱེས་པ་ཅིག་མི་སྐྱེ་བ་རྒྱུ་དུས་སུ་སྐྱེས་པ་ཅིག་གསལ་དགོས་ཤིང༌། གསལ་
ཟིན་སླར་ཡང་གསལ་བ་དགོས་པ་མེད་དེ། དེ་ཡོད་ན་སླར་ཡང་གསལ་བ་ཐུགས་མེད་དུ་
འགྱུར་ཞེས་འདོད། སྔ་མས་སྐྱེས་ཟིན་སླར་ཡང་སྐྱེ་བ་མི་འདོད་དེ། ཚིག་གསལ་ལས།
ཁྱོད་ཀྱིས་སྐྱེས་པ་སླར་ཡང་སྐྱེ་བར་མི་འདོད་ཅིང་ཐུགས་པ་མེད་པར་ཡང་མི་འདོད་དོ།།
ཞེས་གསུངས་པའི་ཕྱིར། ཕྱི་མས་སྐྱེས་ཟིན་སླར་ཡང་སྐྱེ་བར་འདོད་དེ། དེས་སྐྱེས་ཟིན་
སླར་ཡང་གསལ་བར་འདོད་པའི་ཕྱིར། གལ་ཏེ་རང་རེའི་སྤྱི་དོན་སོགས་སུ་གྲངས་ཅན་
ལ་དེ་གཉིས་སུ་ཡོད་པར་མི་གསལ་བས་ཁས་མི་ལེན་ནོ་ཟེར་ན་མི་འཐད་དེ། ཚིག་གསལ་
ལས་ཀྱང་། སངས་རྒྱས་བསྐྱངས་ཀྱི་འགྲེལ་བའི་བདག་སྐྱེ་འགོག་ཚུལ་དེས་སྐྱེ་བ་སྨྲ་བའི་
ལུགས་ཁེགས་སུ་ནུས་ཀྱང་། གསལ་བ་སྨྲ་བའི་ལུགས་མི་ཁེགས་པས་མི་འཐད་དོ་ཞེ་ན།
དེ་གཉིས་ཚིག་གི་བརྗོད་ཚུལ་ཙམ་མ་གཏོགས་གྲུབ་ཟིན་སྐྱེ་དགོས་པར་འདོད་པ་མཚུངས་
པས་གཉིས་ཀ་ཁེགས་ནས་བར་གསུངས་པའི་ཕྱིར། གྲངས་ཅན་ཡིན་ན། དངོས་པོ་ལ་
སྐྱེ་དགོས་པ་དང་གསལ་དགོས་པས་ཁྱད་པར་མི་འདོད་དེ། སྔ་མས་སྐྱེས་ཟིན་གྱི་མྱུ་གུ་སྐྱེ་
I95

དགོས་པར་མི་འདོད། ཕྱི་མས་གསལ་ཟིན་གྱི་མྱུ་གུ་གསལ་དགོས་པར་མི་འདོད་པའི་
ཕྱིར། གཞན་ཡང་། གྲངས་ཅན་གྱིས་དངོས་པོ་ལ་དེ་གཉིས་གང་རུང་གིས་ཁྱབ་པར་མི་
འདོད་པར་ཐལ། དངོས་པོ་ལ་རྒྱུ་འབྲས་གང་རུང་གིས་ཁྱབ་པར་མི་འདོད་པའི་ཕྱིར།
དེར་ཐལ། དེས་རྒྱུ་དང་རང་བཞིན་དོན་གཅིག་ཅིང་། འབྲས་བུ་དང་རྣམ་འགྱུར་དོན་
གཅིག་པར་འདོད་པ་གང་ཞིག དེས་ཤེས་བྱ་ཉེར་ལྔའི་ནང་ནས་རང་བཞིན་དང་རྣམ་
འགྱུར་གཉིས་ལ་མུ་བཞི་ཡོད་པར་འདོད་པའི་ཕྱིར་ཏེ། ཁོ་རང་གི་གཞུང་ལས། རྩ་བའི་
རང་བཞིན་རྣམ་པར་འགྱུར་མིན་ལ།། ཆེན་པོ་སོགས་བདུན་རང་བཞིན་རྣམ་འགྱུར་
ཞིང་།། བཅུ་དྲུག་པོ་ནི་རྣམ་པར་འགྱུར་བ་སྟེ།། སྐྱེས་བུ་རང་བཞིན་མ་ཡིན་རྣམ་འགྱུར་
མིན།། ཞེས་བཤད་པའི་ཕྱིར། གྲངས་ཅན་གྱིས་ཤེས་བྱ་ལ་ཉེར་ལྔའི་གྲངས་ངེས་བྱས་
ནས་དེ་ཐམས་ཅད་སྤྱི་གཙོ་བོ་ཆ་མེད་ཀྱི་ངང་དུ་རང་བཞིན་གཅིག་པར་འདོད་ཀྱང་། སྤྱི་
གཙོ་བོའི་ངང་དུ་ཆ་མེད་དུ་འདོད་པ་མ་ཡིན་ཏེ། དེ་འདོད་ན་ས་སྨྱུག་གཉིས་ཀྱང་། སྤྱི་
གཙོ་བོའི་ངང་དུ་ཆ་མེད་དུ་འདོད་དགོས། དེ་འདོད་ན། ས་སྨྱུག་གཉིས་ཆ་མེད་དུ་
འདོད་དགོས་པ་ལས་མི་འདོད་པའི་ཕྱིར། དེར་ཐལ། དེ་གཉིས་ལ་དབྱིབས་དང་ཁ་
དོག་སོགས་མི་འདྲ་བའི་ཆ་དུ་མ་ཡོད་པར་འདོད་པའི་ཕྱིར། དེར་ཐལ། འཇུག་པ་ལས།
བྱེད་རྒྱུ་ས་བོན་གྱི་ལས་མཐའ་དང་མྱུ་གུའི་དབྱིབས་དང་ནི།། ཁ་དོག་རོ་ནས་སྨིན་པའི་
མཐའ་དང་ཁྱོད་ལ་མེད་པར་འགྱུར།། ཞེས་གསལ་བ་འཕངས་པའི་ཕྱིར། ༈ དབུ་
མ་ཐལ་བཟློག་གི་དོགས་གཅོད་ཀྱི་སྐོར། མཐའ་བཞི་ལས་མི་སྐྱེ་བར་སྒྲུབ་པའི་རིགས་
པ་དེ་ཇི་ལྟར་ཡིན་ཞེ་ན། ཐོག་མར་བདག་སྐྱེ་འགོག་པ་ལ། སློབ་དཔོན་སངས་རྒྱས་
བསྐྱོངས་ཀྱི་འགྲེལ་བར། དངོས་པོ་རྣམས་བདག་ལས་སྐྱེ་བ་མེད་དེ། དེ་དག་གི་སྐྱེ་བ་
དོན་མེད་པ་ཉིད་དུ་འགྱུར་བའི་ཕྱིར་དང་། ཤིན་ཏུ་ཐལ་བར་འགྱུར་བའི་ཕྱིར། ཞེས་
པའི་མདོར་བསྟན་གཉིས་དང་། དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ནི་
ཡང་སྐྱེ་བ་ལ་དགོས་པ་མེད་དོ། ཅི་སྟེ་ཡོད་ཀྱང་སྐྱེ་ན་ནམ་ཡང་མི་སྐྱེ་བར་མི་འགྱུར་རོ།།
ཞེས་པའི་རྒྱས་བཤད་དང་གཉིས་གསུངས། འགྲེལ་ངག་དེས་བདག་སྐྱེ་འགོག་པའི་ཐལ་
འགྱུར་གཉིས་བསྟན་པ་ཡིན་ཏེ། གྲངས་ཅན་གྱིས་རྒྱུ་དུས་སུ་མི་གསལ་བའི་ཚུལ་གྱིས་
ཡོད་པར་འདོད་པའི་མྱུ་གུ་ཆོས་ཅན། སླར་ཡང་སྐྱེ་བ་དོན་མེད་པར་ཐལ། རང་གི་

བདག་ཉིད་དུ་གྲུབ་ཟིན་པའི་ཕྱིར། ཞེས་པའི་ཐལ་འགྱུར་དང་། ཐལ་འགྱུར་དེ་ལ་མ་
ཁྱབ་ཟེར་ན། དེ་འདྲའི་མྱུ་གུ་ཆོས་ཅན། ཐུག་མེད་དུ་སྐྱེ་བར་ཐལ། རང་གི་བདག་
ཉིད་དུ་གྲུབ་ཟིན་ཀྱང་། སླར་ཡང་སྐྱེ་དགོས་པའི་ཕྱིར། ཞེས་པའི་ཐལ་འགྱུར་དང་པོ་དེ་
འདོར་བསྟན་དང་པོ་དང༌། རྒྱས་བཤད་དང་པོ་གཉིས་ཀྱིས་བསྟན་ལ། གཉིས་པ་དེ་
མདོར་བསྟན་གཉིས་པ་དེ་དང་། རྒྱས་བཤད་གཉིས་པ་གཉིས་ཀྱིས་བསྟན་ནོ།། དངོས་
ཟིན་གྱི་ཁྱབ་གྲུབ་ཀྱི་ཐལ་འགྱུར་ལ། རང་གཞན་གྱི་ཡིག་ཆ་རྣམས་ཚིག་གི་བརྗོད་ཚུལ་
ཙམ་ལ་མི་འདྲ་བ་མང་དུ་བྱུང་སྟེ། བྱང་རྩེའི་དབུ་མ་རྣམས་སུ་ཐལ་འགྱུར་དེའི་རྟགས་
འགོག་ཚུལ་མཐུན་ཡང་། ཐལ་ཆོས་ལ་སྐབས་འགའ་ཐུག་མེད་དུ་སླར་ཡང་སྐྱེ་བར་ཐལ།
ཞེས་འབྱུང་ལ། ཕལ་ཆེར་ལ་ཐུག་མེད་དུ་སྐྱེ་བར་ཐལ། ཞེས་བྱུང་ཡང་། ཕྱི་མ་འདི་ལ་
དངོས་སུ་ཡང་སྒྲ་མ་བྱུང་ཡང་དོན་གྱིས་ཡང་སྒྲ་ཡོད་པར་སོང་ཏེ། གྲངས་ཅན་གྱིས་སྐྱེ་བ་
དང་སླར་ཡང་སྐྱེ་བ་ཁྱད་མེད་དུ་འདོད་པས་དེ་ལ་ལྟོས་ཏེ་ཡང་སྒྲ་ཚང་བའི་ཕྱིར། དེའི་
རྒྱུ་མཚན་གྱིས་ཐུག་མེད་དུ་སླར་ཡང་སྐྱེ་བར་ཐལ། ཞེས་པ་དང་། ཐུག་མེད་དུ་སྐྱེ་བར་
ཐལ། ཞེས་པ་རྣམས་ཀྱི་ཐལ་ཆོས་ཀྱི་བཟློག་དོན་ལ་ཡང་ཐུག་བཅས་སུ་སླར་ཡང་སྐྱེ་བ་
འཇོག་པ་ལས། ཐུག་མེད་དུ་སླར་ཡང་མི་སྐྱེ་བ་འཇོག་པ་མ་ཡིན་ཏེ། དེ་ནི་སངས་རྒྱས་
བསྐྱངས་ཀྱིས་ཁས་བླངས་ཤིང༌། གྲངས་ཅན་གྱིས་ཁས་མ་བླངས་པའི་ཕྱིར། ཁྱབ་སྟེ།
འགྲེལ་ངག་དངོས་ཟིན་གྱི་ཐལ་འགྱུར་གྱི་ཐལ་ཆོས་བཟློག་དོན་ལ། གྲངས་ཅན་གྱིས་
ཁས་བླངས་ཤིང༌། སངས་རྒྱས་བསྐྱངས་ཀྱིས་ཁས་མ་བླངས་པ་ཞིག་དགོས་པའི་ཕྱིར།
ལྔ་པ་ཆེན་པོ་དང༌། རྗེ་བསྟན་ངར་བའི་དབུ་མ། སླར་ཡང་སྐྱེ་བ་ཐུག་མེད་ཐལ། ཞེས་
འབྱུང་བའི་དེའི་བཟློག་དོན་ལ། སླར་ཡང་སྐྱེ་བ་ཐུག་བཅས་འཇོག་ལ། རྗེ་འཇམ་
བཞད་ཀྱི་དབུ་མར། སྐྱེ་བ་ལ་ཐུག་པ་མེད་པར་ཐལ། ཞེས་བྱུང་བས། དོན་གྱིས་ཡང་
སྒྲ་ཡོད་པས་དེའི་བཟློག་དོན་ལ་ཡང་། དོན་གྱིས་སླར་ཡང་སྐྱེ་བ་ལ་ཐུག་པ་ཡོད་པའམ།
ཐུག་པ་དང་བཅས་པ་འཇོག་པ་ལས། སྤྱིར་སྐྱེ་བ་ལ་ཐུག་པ་ཡོད་པ་འཇོག་མི་རིགས་ཏེ།
དེ་ནི་སངས་རྒྱས་བསྐྱངས་དང་། གྲངས་ཅན་གཉིས་ཀས་ཁས་བླངས་པའི་ཕྱིར། སྒོམ་
སྡེ་དང་། སྤྲ་ཏིའི་ཐལ་བཟློག་ལས། རིམ་པ་བཞིན་ཕྱི་མཐའ་ཐུག་མེད་དུ་སྐྱེ་བར་ཐལ།
ཞེས་དང་། ཁྱོད་ཀྱི་སྐྱེ་བ་ལ་ཐུག་པ་མེད་པ་ཐལ། ཞེས་བྱུང་པས། ཡང་སྒྲ་སྔར་དང་

འདྲ་བའི་ཕྱིར། དེ་གཉིས་ཀྱིས་བཟློག་དོན་ལ་ཡང་རིམ་པ་བཞིན་ཕྱི་མཐའ་ཐུག་མེད་དུ་
སླར་ཡང་སྐྱེ་བ་དང་། སླར་ཡང་སྐྱེ་བ་ཐུག་པ་ཡོད་པ་འཇོག་པ་ལས། སྤྱིར་ཐུག་བཅས་
སུ་སྐྱེ་བ་དང་སྐྱེ་བ་ཐུག་བཅས་གཉིས་འཇོག་པ་མ་ཡིན་ཏེ། དེ་གཉིས་སངས་རྒྱས་
བསྐྱངས་དང་། གྲངས་ཅན་གཉིས་ཀས་ཁས་ལེན་པ་སྔར་དང་འདྲ་བའི་ཕྱིར་ཏེ། དེ་
གཉིས་ཀས་སྐྱེ་ལྡན་ཐམས་ཅད་སྐྱེ་བ་དོན་བཅས་དང་ཐུག་བཅས་སུ་ཁས་ལེན་པའི་ཕྱིར།
དོན་དུ་མདོར་བསྟན་དང་པོའི་དངོས་བསྟན་གྱི་ཐལ་འགྱུར་མྱུ་གུ་ཆོས་ཅན། སླར་ཡང་
སྐྱེ་བ་དོན་མེད་པར་ཐལ། རང་གི་བདག་ཉིད་དུ་གྲུབ་ཟིན་པའི་ཕྱིར། ཞེས་པའི་ཐལ་
འགྱུར་གྱི་ཐལ་ཆོས་བཟློག་དོན་ལ་སླར་ཡང་སྐྱེ་བ་དོན་བཅས་འཇོག་པ་བཞིན་དུ། དེའི་
ཁྱབ་སྒྲུབ་ཀྱི་ཐལ་འགྱུར་ཐུལ་བཟློག་དོན་ལ་ཡང་། སླར་ཡང་སྐྱེ་བ་ཐུག་བཅས་སམ་ཐུག་
བཅས་སུ་སླར་ཡང་སྐྱེ་བ་འཇོག་དགོས་པར་རང་བཞིན་གྱི་ཕལ་ཆེར་མཐུན་པ་ཡིན་ནོ།།
འོན་ཀྱང་
། འགྲེལ་ངག་སྔ་ཕྱི་གཉིས་མདོར་བསྟན་རྒྱས་བཤད་ཡིན་མིན་དང་། རྒྱས་
བཤད་ཡང་སྒྲའི་དོན་ལེགས་ལྡན་གྱིས་དགོངས་མ་དགོངས་སོགས་ལ་འདོད་ཚུལ་མི་
མཐུན་པ་མང་ངོ་།། དེའི་རྒྱུ་མཚན་གྱིས་ལེགས་ལྡན་གྱི་ལུགས་ལ་རྒྱས་བཤད་དངོས་
བསྟན་གྱི་ཐལ་འགྱུར་འགོག་ཚུལ་ཡང་མི་མཐུན་པ་མང་དུ་བྱུང་ངོ་།། རང་ལུགས་ལ།
ལེགས་ལྡན་གྱིས་སངས་རྒྱས་བསྐྱངས་ཀྱི་རྒྱས་བཤད་ཀྱི་འགྲེལ་ངག དེའི་ཡང་སྒྲའི་དོན་
མ་དགོངས་པར་བརྟེན། མདོར་བསྟན་གྱི་འགྲེལ་ངག་དེས་ཀྱང༌། སླར་ཡང་གི་སྒྲ་སྦྱར་
བའི་ཐལ་འགྱུར་གཉིས་བསྟན་པ་མ་དགོངས་པར། མྱུ་གུ་ཆོས་ཅན། སྐྱེ་བ་དོན་མེད་
དང་ཐུག་མེད་ཡིན་པར་ཐལ། བདག་ལས་སྐྱེ་བའི་ཕྱིར། ཞེས་པའི་ཐལ་འགྱུར་དེ་
བསྟན་པར་དགོངས་ནས། འགྲེལ་ངག་དེས་བདག་སྐྱེ་འགོག་ཚུལ་མི་རིགས་ཏེ། དེས་
བདག་སྐྱེ་འགོག་ནུས་ཀྱི་རང་རྒྱུད་ཀྱི་གཏན་ཚིགས་དང་དཔེ་ཡང་དག་མ་བརྗོད་པའི་ཕྱིར་
དང་། གྲངས་ཅན་གྱིས་དབུ་མ་པ་ཁྱོད་ཀྱིས་མྱུ་གུ་བདག་ལས་མི་སྐྱེ་སྟེ། དེ་སྐྱེ་བ་དོན་
བཅས་དང་ཐུག་བཅས་ཡིན་པའི་ཕྱིར། ཞེས་སྨྲ་བའི་དོན་དེ། རྒྱུ་དུས་སུ་མི་གསལ་བའི་
ཚུལ་གྱིས་ཡོད་པ་དེ་ལས་མི་སྐྱེ་ཞེས་བའི་དོན་ཡིན་པ་ནི་ཁྱབ་པ་འགལ་ཏེ། སྐྱེ་ལྡན་
ཐམས་ཅད་དེ་ལས་སྐྱེ་བ་ཡིན་པའི་ཕྱིར། མངོན་པར་གསལ་ཟིན་པ་དེ་ལས་མི་སྐྱེ་ཞེས་
པའི་དོན་ནི་གྲུབ་ཟིན་གྲུབ་པའི་སྐྱོན་དུ་འགྱུར་ཏེ། མངོན་པར་གསལ་ཟིན་པ་དེ་སླར་

ཡང་སྐྱེ་དགོས་པར་ཁོ་བས་ཀྱང་ཁས་མ་བླངས་པའི་ཕྱིར། ཞེས་དབུ་མ་པའི་དམ་བཅའ་
ལ་བརྟགས་ནས་ཉེས་པ་བརྗོད་པ་དེ་མ་བསལ་བའི་ཕྱིར། དེར་མ་ཟད་རྒོལ་བ་གཞན་གྱི་
ཀླན་ཀའི་གླགས་དང་བཅས་པར་འགྱུར་བའི་ཕྱིར། འགྱུར་ཚུལ་ཇི་ལྟར་ཞེ་ན། འགྲེལ་
ངག་དེའི་དངོས་ཟིན་ལས་བཟློག་པས་ཀླན་ཀའི་གླགས་དང་བཅས་པར་འགྱུར་བའི་ཕྱིར།
དེའི་ཚུལ་ནི། གླགས་ཡོད་པའི་ཚིག་ཡིན་པའི་ཕྱིར་དང་། ཐལ་བར་འགྱུར་བའི་ཚིག་
ཡིན་པའི་ཕྱིར། ཞེས་པ་གཉིས་དོན་འདྲ་བའི། སངས་རྒྱས་བསྐྱངས་ཀྱི་འགྲེལ་ངག་
དེའི་དངོས་ཟིན་གྱི་རྟགས་དེ་བཟློག་དགོས་པར་ཐལ། དངོས་ཟིན་ལྟར། མྱུ་གུ་ཆོས་
ཅན། བདག་ལས་སྐྱེ་བ་མེད་དེ། སྐྱེ་བ་དོན་མེད་དང་ཐུག་མེད་ཡིན་པའི་ཕྱིར། ཞེས་
བཀོད་ན་ཕྱོགས་ཆོས་མི་འགྲུབ། བདག་ལས་སྐྱེ་ན་སྐྱེ་བ་དོན་མེད་དང་ཐུག་མེད་དུ་
འགྱུར་པ་རྟགས་སུ་བཀོད་ན་ནི། སྐྱེ་བ་དོན་བཅས་དང་ཐུག་བཅས་འགྲེལ་ངག་དེའི་
དངོས་ཟིན་གྱི་རྟགས་ཀྱི་བཟློག་དོན་དུ་འགྱུར་བས། དེ་ལྟར་ན། སྐྱེ་བ་དོན་བཅས་དང་
ཐུག་བཅས་ཤུགས་བསྟན་གྱི་སྦྱོར་བའི་རྟགས་སུ་འདོད་དགོས་ལ། དེ་འདོད་ན།
སྐབས་ཀྱི་ཕྱི་རྒོལ་གྱིས་ཕྱོགས་ཆོས་བསྒྲུབ་བྱ་ཡང་འགྲུབ་པར་འགྱུར་བའི་ཕྱིར། འགྲེལ་
ངག་དེའི་དངོས་ཟིན་གྱི་བསྒྲུབ་བྱ་ཡང་བཟློག་དགོས་པར་ཐལ། དེའི་དངོས་ཟིན་གྱི་
རྟགས་བཟློག་དགོས་པ་གང་ཞིག དེ་བཟློག་ན། བསྒྲུབ་བྱ་ཡང་སོ་ན་མ་གནས་པར་
བཟློག་དགོས་པར་མཚུངས་པའི་ཕྱིར། འདོད་ན། དངོས་པོ་རྣམས་བདག་སྐྱེ་རྣམ་
པར་བཅད་ཙམ་ཡིན་པའི་སྐྱེ་བ་དེ་དངོས་ཟིན་གྱི་བསྒྲུབ་བྱ་བཟློག་པའི་དོན་ཡིན་པར་
ཐལ། དེ་བཟློག་དགོས་པ་གང་ཞིག དངོས་པར་རྣམས་བདག་ལས་སྐྱེ་བ་ནི་དེའི་
བཟློག་དོན་དུ་མི་རུང་བའི་ཕྱིར། འདོད་ན། དངོས་པོ་རྣམས་བདག་ལས་སྐྱེ་བ་མེད་དེ།
སྐྱེ་བ་དོན་བཅས་དང་ཐུག་བཅས་ཡིན་པའི་ཕྱིར། ཞེས་པས་དངོས་པོ་རྣམས་གཞན་
ལས་སྐྱེ་བ་ཤུགས་ལ་འཕང་པར་ཐལ། དངོས་པོ་རྣམས་སྐྱེ་བར་ནི་དངོས་སུ་བསྟན།
བདག་ལས་སྐྱེ་བ་ནི་དངོས་སུ་བཀག་པ་གང་ཞིག སྐྱེ་བར་བདག་སྐྱེ་དང་གཞན་སྐྱེ་
གཉིས་སུ་ཁ་ཚོན་ཆོད་པའི་ཕྱིར། འདོད་ན། དངོས་པོ་རྣམས་བདག་ལས་སྐྱེ་བ་མེད་
པར་སྒྲུབ་པའི་བསྒྲུབ་བྱ་མ་ཡིན་དགག་དུ་འགྱུར་བར་ཐལ་དངོས་པོ་རྣམས་བདག་ལས་སྐྱེ་
བ་མེད་དེ། ཞེས་པའི་ངག་འདིས་བདག་ལས་སྐྱེ་བ་དངོས་སུ་བཀག་ནས། ཆོས་གཞན་

སྒྲུབ་པ་ཞིག་ཤུགས་ལ་འཕངས་པའི་ཕྱིར། འདོད་ན། དངོས་པོ་རྣམས་བདག་ལས་སྐྱེ་
བ་མེད་པར་སྒྲུབ་པའི་བསྒྲུབ་བྱ་མེད་དགག་ཏུ་བཞེད་པའི་ཀླུ་སྒྲུབ་ཀྱི་གྲུབ་མཐའ་དང་
འགལ་ལོ།། ཞེས་སློབ་དཔོན་ལེགས་ལྡན་གྱིས་སྐྱོན་མཛད་དོ།སྤྲ་ཏི་དཀའ་ཆེན་གྱི་ཐལ་
ཟློག་ལས་ཀྱང་། སྐབས་འདིར་ལེགས་ལྡན་གྱིས་སངས་རྒྱས་སྐྱངས་ལ་སྐྱོན་བརྗོད་པའི་
གཞི་ནི། ཁྱོད་ཀྱིས་དངོས་པོ་རྣམས་བདག་ལས་སྐྱེ་བ་མེད་དེ་ཞེས་དམ་བཅས་ནས།
དམ་བཅའ་དེ་སྒྲུབ་པ་ན་སྒྲུབ་བྱེད་ཚུལ་གསུམ་པའི་གཏན་ཚིག་དངོས་སུ་མ་བཀོད་པར།
དམ་བཅའི་བཟློག་ཕྱོགས་ལ་གནོད་བྱེད་སྟོན་པའི་ཐལ་འགྱུར་ཙམ་ཞིག་དངོས་ཟིན་ལ་
བསྟན་པ་དེ་ཡིན་ལ། སངས་རྒྱས་བསྐྱངས་ཀྱི་འདོད་པ་ལེན་ཚུལ་ནི། འདི་ལྟར་ཡིན་ཏེ།
ཐལ་འགྱུར་ཙམ་གྱིས་ནི་རང་ལུགས་ཀྱི་དམ་བཅའ་སྒྲུབ་པ་དང་། དེ་ལ་ངེས་ཤེས་སྐྱེ་བར་
མི་ནུས་པས། སངས་རྒྱས་བསྐྱངས་རང་ཉིད་འདོད་པའི་གཞན་གྲགས་ཀྱི་གཏན་ཚིགས་
ཤིག་ནི་ངེས་པར་བརྗོད། ཡོད་པ་གཞིར་བཞག་ནས་དེ་ཡང་དངོས་ཟིན་གྱི་སྐྱེ་བ་དོན་
མེད་དང་ཐུག་མེད་དང༌། བདག་ལས་སྐྱེ་ན་སྐྱེ་བ་དོན་མེད་དང་ཐུག་མེད་གཉིས་ནི་
བདག་སྐྱེ་མེད་པར་སྒྲུབ་པའི་རྟགས་སུ་ཧ་ཅང་མ་འགྲེལ་བས། སངས་རྒྱས་བསྐྱངས་
རང་ཉིད་ཀྱང་མི་འདོད་པར་ངེས་པ། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་ཞེས་
པ་དང་། ཤིན་ཏུ་ཐལ་བར་འགྱུར་ཞེས་པའི་ཚིག་ཟུར་གྱི་འགྱུར་ཞེས་པ་སྔ་ཕྱི་གཉིས་ཀྱིས་
བཟློག་པ་འཕེན་པར་མངོན་ལ། ཇི་ལྟར་མངོན་ན། བདག་ལས་སྐྱེ་ན་སྐྱེ་བ་དོན་མེད་
དང་ཐུག་མེད་དུ་འགྱུར་བ་ལས། སྐྱེ་བ་དོན་བཅས་དང་ཐུག་བཅས་ཡིན་པའི་ཕྱིར།
བདག་ལས་མི་སྐྱེའོ།། ཞེས་པས་སྐྱེ་བ་དོན་བཅས་དང་ཐུག་བཅས་འཕངས་ཤིང་། དེ་
ལྟར་འཕངས་པའི་སྐྱེ་བ་དོན་བཅས་དང་ཐུག་བཅས་དེ། དངོས་པོ་རྣམས་བདག་ལས་
སྐྱེ་བ་མེད་པར་སྒྲུབ་པའི་རྟགས་སུ་བཀོད་པར་སངས་རྒྱས་བསྐྱངས་རང་ཉིད་ཀྱིས་འདོད་
པར་གདོན་མི་ཟའོ།། ཞེས་སངས་རྒྱས་བསྐྱངས་ཀྱི་དགོངས་པ་བླངས་ནས། དེ་ལྟར་
རྟགས་སྐྱེ་བ་དོན་མེད་དང་ཐུག་མེད་ལས་ལོག་ནས་སྐྱེ་བ་དོན་བཅས་དང་ཐུག་བཅས་
རྟགས་སུ་སོང་ཕྱིན་དམ་བཅས་བདག་སྐྱེ་མེད་པ་ཡང་གཞན་སྐྱེ་འཕེན་པའི་དགག་པར་མི་
འགྲོ་བའི་དབང་མེད་དེ། རྟགས་སྐྱེ་བ་དོན་བཅས་དང་ཐུག་བཅས་སུ་སྨྲས་པ་ཉིད་ཀྱིས་
དངོས་པོ་རྣམས་སྐྱེ་བ་གཞིར་བཅས་སུ་སྨྲས་ལ། སྐྱེ་བ་གཞིར་བཅས་ཀྱི་སྟེང་བདག་ལས་

སྐྱེ་བ་མེད་དེ་ཞེས་སྨྲས་པས་གཞན་སྐྱེ་འཕེན་པ་ལས་འོས་མེད་པའི་ཕྱིར། དེའི་ཕྱིར་
བདག་སྐྱེ་མེད་ཅེས་པའི་དམ་བཅས་བདག་སྐྱེ་དགག་ཤུལ་དུ་ཆོས་གཞན་གཞན་སྐྱེ་
འཕངས་པས་དམ་བཅའ་དེ་བདག་སྐྱེ་བཅད་ཙམ་གྱི་མེད་དགག་ཏུ་མ་བསྡད་པར་། དེ་
འདྲའི་དམ་བཅའ་མ་ཡིན་དགག་ཏུ་མི་ལོག་པའི་རང་དབང་མེད་དོ།། དེ་ཡོད་སྦྱོར་བའི་
རྟགས་སྐྱེ་བ་དོན་བཅས་དང་ཐུག་བཅས་སུ་ལོག་པ་ལ་བརྟེན་ནས། དེའི་དམ་བཅའ་
བདག་སྐྱེ་མེད་ཅེས་པའང་བདག་སྐྱེ་རྣམ་པར་བཅད་ཙམ་མ་ཡིན་པའི་མ་ཡིན་དགག་
ཏུ་ལོག་དགོས་པ་ཡིན་གྱི། རྟགས་སྐྱེ་བ་དོན་བཅས་དང་ཐུག་བཅས་སུ་ལོག་པ་ལྟར་དམ་
བཅའ་ཡང་བདག་སྐྱེ་དང་གཞན་སྐྱེར་ལོག་དགོས་པ་ནི་མིན་ནོ།། དེ་ལྟར་ཡང་རྣམ་
བཤད་རིགས་པའི་རྒྱ་མཚོ་ལས། དེ་ལ་རྟགས་བཟློག་པ་ལྟར་བྱར་མེད་པས་བདག་སྐྱེ་
རྣམ་པར་བཅད་ཙམ་མ་ཡིན་པ་ལ་བཟློག་པའི་དོན་ནོ།། ཞེས་གསུངས་པའི་ཕྱིར། དེ་
ཡང་དངོས་ཟིན་གྱི་སྦྱོར་བ་མ་ཡིན་གྱི། སྤྱིར་གཏང་དང་སྐབས་འདི་ཡིས་ཡང་གྲངས་
ཅན་འཕངས་པའི་ཐལ་འགྱུར་གྱི་རྟགས་བཟློག་པ་སོགས་མ་ཡིན་ཏེ། དེ་ཉིད་ལས།
འདི་ཐལ་ཆོས་ཀྱི་རྟགས་བཟློག་པ་མ་ཡིན་ཏེ། བསྒྲུབ་པར་བྱ་བ་བཟློག་པས་ཞེས་
གསུངས་པའི་ཕྱིར་དང་། བདག་སྐྱེ་མེད་པ་ཐལ་འགྱུར་གྱི་རྟགས་སུ་མ་བཀོད་པའི་ཕྱིར།
དེ་ལྟར་སྦྱོར་བ་དེའི་བསྒྲུབ་བྱ་བཟློག་པས་གཞན་ལས་སྐྱེ་བར་འགྱུར་ཞེས་གསུང་པ་ཡང་།
གཞན་སྐྱེ་བསྒྲུབ་བྱར་འགྱུར་ཞེས་གསུངས་པ་མ་ཡིན་གྱི། སྐྱེ་བ་དོན་བཅས་ཐུག་བཅས་
ཡིན་པ་རྟགས་སུ་བཀོད་པའི་སྟེང་ནས་བདག་ལས་མི་སྐྱེ་ན་གཞན་སྐྱེ་ལས་འོས་མེད་ཅེས་
གཞན་སྐྱེ་འཕངས་བྱར་སོང་བའི་མ་ཡིན་དགག་སྒྲུབ་བྱར་སོང་ཞེས་ལེགས་ལྡན་གྱིས་
དགོངས་པའོ།། དོན་བསྡུ་ན། མདོར་བསྟན་གྱི་འགྲེལ་ངག་འདིའི་དངོས་ཟིན་ལ་ནི།
དངོས་པོ་རྣམས་ཆོས་ཅན། སྐྱེ་བ་དོན་མེད་དང་ཐུག་མེད་ཡིན་པར་ཐལ། བདག་ལས་
སྐྱེ་བའི་ཕྱིར། ཞེས་པའི་ཐལ་འགྱུར་འདི་ལས་མ་བསྟན་ལ། ཐལ་འགྱུར་འདིས་བཟློག་
དོན་སྒྲུབ་བྱེད་འཕངས་པ་ནི། དངོས་པོ་རྣམས་ཆོས་ཅན། བདག་ལས་མི་སྐྱེ་སྟེ། སྐྱེ་
བ་དོན་བཅས་དང་ཐུག་བཅས་ཡིན་པའི་ཕྱིར། ཞེས་པ་འདི་ཡིན་པས། སྐྱེ་བ་དོན་
བཅས་དང་ཐུག་བཅས་སྦྱོར་བའི་རྟགས་སུ་སོང་བ་འདིས་དངོས་པོ་རྣམས་བདག་ལས་མི་
སྐྱེ་ཞེས་པའི་དམ་བཅའ་མ་ཡིན་དགག་ཏུ་སོང་བས་ཀླུ་སྒྲུབ་གྱི་གྲུབ་མཐའ་དང་འགལ་

ཞེས་སྐྱོན་བརྗོད་པའོ།། དེ་ཡང་མདོར་བསྟན་རྒྱས་བཤད་སྦྱོར་ཚུལ་མ་དགོངས་པར།
བདགུ་ལས་མི་སྐྱེ་ཞེས་པའི་དམ་བཅའ་དེ་དངོས་སུ་སྒྲུབ་པའི་སྒྲུབ་བྱེད་ཚུལ་གསུམ་པའི་
གཏན་ཚིག་ཤིག་ངེས་པར་དགོས་པ་རང་དང་སངས་རྒྱས་བསྐྱངས་གཉིས་མི་མཐུན་པ་
མེད་སྙམ་དུ་བཟུང་བ་ལ་ཐུག་ཅིང་། མདོར་བསྟན་རྒྱས་བཤད་སྦྱོར་ཚུལ་མ་དགོངས་པ་
འདིས་ནི་སླར་ཡང་གི་དོན་མ་དགོངས་པ་ཡང་གསལ་བར་འགྲུབ་པོ།། བྱས་པ་ལ་ཁ་ཅིག
ལེགས་ལྡན་གྱིས་སངས་རྒྱས་བསྐྱངས་ཀྱི་འགྲེལ་ངག་དེ་ལ་བདག་སྐྱེ་འགོག་པའི་གཏན་
ཚིགས་དང་དཔེ་ཡང་དག་མ་བརྗོད་པས་སྐྱོན་བརྗོད་མཛད་པ་མ་ཡིན་པར་ཐལ།
ལེགས་ལྡན་གྱིས་སངས་རྒྱས་བསྐྱངས་ཀྱི་འགྲེལ་ངག་དེ་ལ་བདག་སྐྱེ་འགོག་པའི་གཏན་
ཚིགས་དང་དཔེ་ཡང་དག་མ་བརྗོད་པའི་སྐྱོན་བརྗོད་མཛད་པ་མ་ཡིན་པར་ཐལ།
ལེགས་ལྡན་གྱིས་འགྲེལ་ངག་དེས་བདག་སྐྱེ་འགོག་པའི་རྟགས་ཡང་དག་བསྟན་པར་
འདོད་པའི་ཕྱིར། དེར་ཐལ། དེས་དེ་སྐྱེ་བ་དོན་བཅས་དང་ཐུགས་བཅས་བདག་སྐྱེ་
འགོག་པའི་རྟགས་ཡང་དག་ཏུ་བསྟན་པར་འདོད་པའི་ཕྱིར་ན་མ་ཁྱབ་སྟེ། དེས་དེ་
བདག་སྐྱེ་འགོག་པའི་རྟགས་ཡང་དག་ཏུ་མི་འདོད་པའི་ཕྱིར། དངོས་ཟིན་ཀྱི་རྟགས་
བཟློག་ན། དངོས་ཟིན་གྱི་དམ་བཅའ་ཡང་བཟློག་དགོས་ཏེ། མཚུངས་པའི་ཕྱིར་རོ་
ཞེས་པའི་དོན་རྒྱུ་མཚན་མཚུངས་པ་ལ་བྱེད་ཟེར་ན། མི་འཐད་ཏེ། རང་དང་ལེགས་
ལྡན་སུའི་ལུགས་ལ་ཡང་། དངོས་པོ་རྣམས་ཆོད་ཅན། བདག་ལས་སྐྱེ་བ་མེད་དེ། སྐྱེ་
བ་དོན་མེད་དང་ཐུག་མེད་ཡིན་པའི་ཕྱིར། ཞེས་པའི་རྟགས་དང་བསྒྲུབ་བྱ་ལ་གནོད་
བྱེད་ཡོད་མེད་མི་མཚུངས་པའི་ཕྱིར། དེར་ཐལ། དེའི་རྟགས་སོར་བཞག་ལྟར་ཁས་
བླངས་ན་གནོད་བྱེད་ཡོད། བསྒྲུབ་བྱ་སོར་བཞག་ལྟར་ཁས་བླངས་ན་གནོད་བྱེད་མེད་
པའི་ཕྱིར། ཁ་ཅིག ལེགས་ལྡན་གྱིས་སངས་རྒྱས་བསྐྱངས་ལ་སྐྱེ་བ་དོན་བཅས་དང་
ཐུག་བཅས་བདག་སྐྱེ་འགོག་པའི་རྟགས་ཡང་དག་ཏུ་ཁས་བླངས་ན། སྤྱིར་བདག་སྐྱེ་
འགོག་པའི་བསྒྲུབ་བྱ་མ་ཡིན་དགག་ཏུ་ཐལ་བའི་སྐྱོན་བརྗོད་པ་ལས། སྐྱེ་བ་དོན་བཅས་
དང་ཐུག་བཅས་ཀྱི་རྟག་སྐྱེ་འགོག་པའི་བསྒྲུབ་བྱ་མ་ཡིན་དགག་ཏུ་ཐལ་བའི་སྐྱོན་བརྗོད་
མཛད་པ་མ་ཡིན་ཏེ། ལེགས་ལྡན་རང་གིས་ཀྱང་རྟགས་དེའི་བསྒྲུབ་བྱ་མ་ཡིན་དགག་ཏུ་
བཞད་པའི་ཕྱིར་ཟེར་ན་མ་ཁྱབ་སྟེ། སངས་རྒྱས་བསྐྱངས་ཀྱིས་སྐྱེ་བ་དོན་བཅས་དང་
202

ཐུག་བཅས་དེ་སྒྲུབ་ཀྱི་རྟགས་ཡང་དག་ཏུ་ཁས་བླངས་ཤིང་། ལེགས་ལྡན་གྱིས་དེ་ལྟར་
ཁས་མ་བླངས་པའི་ཕྱིར། དེ་གཉིས་ལ་བདག་སྐྱེ་འགོག་པའི་རྟགས་ཡང་དག་གི་བསྒྲུབ་
བྱ་མ་ཡིན་དགག་ཏུ་ཁས་བླངས་པར་སོང་མ་སོང་གི་ཁྱད་པར་ཡོད་པའི་ཕྱིར། ལེགས་
ལྡན་གྱི་ལུགས་ལ། སྐྱེ་བ་དོན་དང་ཐུག་བཅས་བདག་སྐྱེ་འགོག་པའི་རྟགས་ཡང་དག་ཏུ་
སངས་རྒྱས་བསྐྱངས་ཀྱིས་འདོད་ཅེས་གསུངས་པ་ལ། འོ་ན། དེས་རྟགས་དེའི་ཕྱོགས་
ཆོས་ཚད་མས་གྲུབ་པའི་ཚེ། བསྒྲུབ་བྱ་ཡང་ཚད་མས་གྲུབ་དགོས་པར་མི་འདོད་པར་
ཐལ། དེས་དེ་སྒྲུབ་ཀྱི་ཕྱི་རྒོལ་ཡང་ཡོད་པར་འདོད་པའི་ཕྱིར། འདོད་མི་ནུས་ཏེ།
དེས་ཆོས་ཅན་དེ་སྐྱེ་བ་དོན་དང་ཐུག་བཅས་སུ་ཚད་མས་ངེས་ན། ཆོས་ཅན་དེ་སྐྱེ་བར་
ཚད་མས་ངེས་དགོས་པ་དང་། དེས་ངེས་ན་ཆོས་ཅན་དེ་རང་རྒྱུ་ལས་སྐྱེ་བ་སོགས་སུ་
ཚད་མས་ངེས་དགོས་པ་འདོད་པའི་ཕྱིར་ཟེར་ན་ལན་ཅི་འདེབས་དཔྱད་དོ། སྤྱི་དོན་དུ་
དྲངས་པའི་འགྲེལ་བཤད་སྤྱན་རས་གཟིགས་ཀྱིས་བརྟུལ་ཞུགས་ལས། དངོས་པོ་རྣམས་
བདག་ལས་སྐྱེ་བ་མེད་དོ།། ཞེས་མེད་པ་དགག་པའི་དོན་དུ་བལྟ་བར་བྱའི་བདག་ལས་སྐྱེ་
བ་ཡོད་དོ།། ཞེས་མ་ཡིན་པར་དགག་པའི་དོན་དུ་ནི་བལྟ་བར་མི་བྱའོ།། ཞེས་པའི་ལུང་
གི་བདག་ལས་སྐྱེ་བ་ཡོད་དོ།། ཞེས་པ་ནི་ཡིག་སྐྱོན་ཡིན་པས་བདག་ལས་མི་སྐྱེ་བ་ཡོད་དོ།།
ཞེས་པའི་དོན་ཏེ་བདག་ལས་སྐྱེ་བ་ཡོད་པ་མ་ཡིན་དགག་མ་ཡིན་པའི་ཕྱིར། སྤྱི་དོན་པར་
རྙིང་དུ་འགལ་བརྗོད་ཀྱི་ཐལ་འགྱུར་ལ་བརྟེན་ནས། གྲངས་ཅན་གྱི་བདག་སྐྱེ་འདོད་
པའི་ལོག་རྟོག་བཀག་ནས། དེའི་རྒྱུད་ལ་གཞན་སྐྱེ་མེད་པར་རྟོགས་པའི་རྗེས་དཔག་
བསྐྱེད་ནུས་ཞེས་པའི་ཚིག་གི་གཞན་སྐྱེ་ཞེས་པ་ནི་ཡི་གེ་ནོར་བར་ངེས་སོ།། ཁ་ཅིག་
སངས་རྒྱས་བསྐྱངས་ཀྱི་རྒྱས་བཤད་ཀྱི་འགྲེལ་ངག་ལ་ཡང་སྒྲ་ཡོད་པར་ལེགས་ལྡན་གྱིས་མ་
དགོངས་གསུངས་པ་མི་འཐད་དོ།། ་དེས་འགྲེལ་ངག་དེ་གཟིགས་པ་གང་ཞིག་
གཟིགས་བཞིན་དུ་ཡང་སྒྲ་ཡོད་པ་མི་གཟིགས་པ་མི་འཐད་པའི་ཕྱིར། ཁ་ཅིག དེས་
ཡང་སྒྲ་སྦྱར་བའི་བདག་སྐྱེ་འགོག་ཚུལ་གཅིག་བསྟན་པར་མ་དགོངས་པར་ཐལ། ཐལ་
འགྱུར་གྱིས་བདག་སྐྱེ་འགོག་ཚུལ་ལ་ཡང་སྒྲ་སྦྱར་བ་ཡང་མ་དགོངས། གཏན་ཚིགས་ཀྱི་
སྒོ་ནས་བདག་སྐྱེ་འགོག་ཚུལ་ལ་ཡང་སྒྲ་སྦྱར་བ་ཡང་སྒྲ་སྦྱར་བ་ཡང་མ་དགོངས། དེ་ལས་
གཞན་པའི་རིགས་པ་ལ་སྦྱར་བ་ཡང་མ་དགོངས་པའི་ཕྱིར། རྟགས་དང་པོ་གཉིས་མ་

གྲུབན་དངོས། གསུམ་པ་མ་གྲུབ་ན། རྟོག་བཟོ་ཡིན་པ་ལས་མ་འདས་སོ།། རྩ་བར་
འདོད་ན། བརྗོད་བྱས་སྟོན་པའི་ཚིག་ཏུ་དགོངས་པར་ཐལ། འདོད་པའི་ཕྱིར་ན་མ་
ཁྱབ་སྟེ། དེས་བདག་སྐྱེ་འགོག་པའི་ཐལ་འགྱུར་དང་གཏན་ཚིགས་ཙམ་ཞིག་བསྟན་པར་
ལེགས་ལྡན་གྱིས་དགོངས་པའི་ཕྱིར། བྱས་པ་ལ་ཁོ་ན་རེ། ལེཊ་ལྡན་གྱིས་ཡང་སྒྲ་སྦྱར་
བའི་རྒྱས་བཤད་ཀྱི་འགྲེལ་ངག་དེ་དགོངས་པར་ཐལ། དེས་བརྗོད་བྱ་སྟོན་ཚུལ་ཞིག་
དགོངས་པའི་ཕྱིར། འདོད་ན། དེས་འགྲེལ་ངག་དེ་ལ་ཡང་སྒྲ་ཡོད་པར་དགོངས་པར་
ཐལ། འདོད་པའི་ཕྱིར་ཟེར་ན། འདོད་པ་ཡིན་ཏེ། དེ་ལྟར་དགོངས་ཀྱང་ཡང་སྒྲའི་
དོན་མ་དགོངས་པའི་ཕྱིར། དེ་བཞིན་དུ་ཐལ་འགྱུར་པའི་སྐབས་འདིར་ལེཊ་ལྡན་གྱིས་
མདོར་བསྟན་དང་རྒྱས་བཤད་ཀྱི་འགྲེལ་ངག་གཉིས་དགོངས་ཀྱང་། དེ་གཉིས་མདོར་
བསྟན་རྒྱས་བཤད་དུ་སྦྱོར་ཚུལ་ཟླ་བས་བཀྲལ་པ་ལྟར་མ་དགོངས། འོན་ཀྱང་། དེ་
གཉིས་བརྗོད་བྱ་མཐུན་པའི་ཕྱིར། མདོར་བསྟན་ལ་སྐྱོན་བརྗོད་དངོས་སུ་མཛད་པའི་
རྒྱས་བཤད་ལ་ཡང་སྐྱོན་བརྗོད་པར་སོང་པ་ལ་དགོངས་ནས་མདོར་བསྟན་ཕྱོཊ་སྔར་བྱས་
ཤིང་། རྒྱས་བཤད་མ་དྲངས་པ་ཡིན་པའི་ཕྱིར། དེར་ཐལ། སྤྱི་དོན་ལས་མདོར་བསྟན་
ཕྱོཊ་སྔར་དྲངས་ནས་རྒྱས་བཤད་མ་དྲངས་པ་ལ་རྒྱུ་མཚན་མེད་པར་ཐལ། ཞེས་སོཊ་
གསུངས་པའི་ཕྱིར། ཁ་ཅིག ལེཊ་ལྡན་གྱིས་སྐབས་འདིས་ཡང་སྒྲའི་དོན་དགོངས་པར་
ཐལ། དེས་སངས་རྒྱས་བསྐྱངས་ཀྱིས་སླར་ཡང་སྐྱེ་བ་དོན་བཅས་དང་ཐུག་བཅས་མི་
བཞེད་པར་དགོངས་པའི་ཕྱིར། དེར་ཐལ། དེ་ལྟར་དགོངས་པའི་རྒྱུ་མཚན་གྱིས་ཟླ་
བས་ལེཊ་ལྡན་གྱི་ངོར་སངས་རྒྱས་བསྐྱངས་སླར་ཡང་སྐྱེ་བ་དོན་བཅས་དང་ཐུག་བཅས་མི་
བཞེད་པའི་ལན་བཏབ་པའི་ཕྱིར། ཟེར་ན། མི་འཐད་དེ། དེས་སླར་ཡང་གི་དོན་མ་
དགོངས་པར་ཐལ། དེ་ལྟར་དགོངས་ན། སླར་ཡང་སྐྱེ་བ་དོན་བཅས་དང་ཐུག་བཅས་
སངས་རྒྱས་བསྐྱངས་ཀྱི་ཁས་མ་བླངས་པར་ལེཊ་ལྡན་གྱི་ངོར་སྒྲུབ་མི་དགོས་ཏེ། དེ་ལྟར་
ཁས་མ་བླངས་པར་ལེཊ་ལྡན་རང་ཉིད་ཀྱིས་སྒྲུབ་ཟིན་པའི་ཕྱིར། འོ་ན། ལེཊ་ལྡན་གྱིས་
སངས་རྒྱས་བསྐྱངས་བདག་སྐྱེ་མི་བཞེད་པ་མ་དགོངས་ཐལ། དེས་དེ་སླར་ཡང་སྐྱེ་བ་
དོན་བཅས་དང་ཐུག་བཅས་མི་བཞེད་པ་མ་དགོངས་པའི་ཕྱིར། རྟཊ་ཁས། འདོད་མི་
ནུས་ཏེ། དེས་སངས་རྒྱས་བསྐྱངས་ཀྱི་འགྲེལ་ངག་གི་སྐབས་སུ་བདག་སྐྱེ་འགོག་ཚུལ་
204

བསྟན་པར་དགོངས་པའི་ཕྱིར་ན་རྩ་བར་མ་ཁྱབ། དེ་ཁྱབ་པར་ཐལ། དེས་སླར་ཡང་སྐྱེ་
བ་དོན་བཅས་དང་ཐུག་བཅས་བདག་སྐྱེའི་དོན་དུ་ཁས་ལེན་པའི་ཕྱིར་ན་ཡང་མ་ཁྱབ་བོ།
ཁ་ཅིག མྱུ་གུ་ཆོས་ཅན། སླར་ཡང་སྐྱེ་བ་དོན་མེད་པར་ཐལ། རང་གི་རྒྱུ་དུས་ན་གྲུབ་
ཟིན་པའི་ཕྱིར། ཞེས་པའི་ཐལ་འགྱུར་འདི་སངས་རྒྱས་བསྐྱངས་ཀྱི་འགྲེལ་ངག་མདོར་
བསྟན་དང་པོ་དང་རྒྱུས་བཤད་དང་པོ་གཉིས་ཀྱི་དངོས་བསྟན་གྱི་བདག་སྐྱེ་འགོག་པའི་
ཐལ་འགྱུར་ཡིན་ཟེར་ན། དེ་འདྲའི་ཐལ་འགྱུར་ཆོས་ཅན། ཁྱོད་ཀྱི་རྟཊ་ཐ་སྙད་དུ་ཡོད་
པར་ཐལ། འདོད་པའི་ཕྱིར། ཁྱབ་སྟེ། རྒྱས་བཤད་ཀྱི་འགྲེལ་ངག་དང་པོའི་དངོས་
བསྟན་གྱི་ཐལ་འགྱུར་ཡིན་ན་རང་གི་རྟཊ་ཐ་སྙད་དུ་ཡོད་པའི་ཁྱབ་པ་གང་ཞིག འགྲེལ་
ངག་དེ་ཉིད་ཀྱི་མདོར་བསྟན་རྒྱས་བཤད་ཡིན་པའི་ཕྱིར། དང་པོ་གྲུབ་སྟེ་རྒྱས་བཤད་ཀྱི་
དངོས་པོ་བདག་གི་བདག་ཉིད་དུ་ཡོད་པ་ཞེས་པས་རང་གི་བདག་ཉིད་དུ་གྲུབ་པ་རྒྱས་
བཤད་དང་པོའི་དངོས་བསྟན་ཐལ་འགྱུར་གྱི་རྟཊ་སུ་བཤད་པ་གང་ཞིག དེའི་མདོར་
བསྟན་གྱི་ཐལ་འགྱུར་གྱི་རྟཊ་དང་དེའི་དངོས་བསྟན་གྱི་ཐལ་འགྱུར་གྱི་རྟགས་གཉིས་དོན་
གཅིག་ཡིན་པའི་ཕྱིར། དང་པོ་གྲུབ་སྟེ། ཚིག་གསལ་ལས། དེ་ལ་རང་གི་བདག་ཉིད་
དུ་ཡོད་པ་ཞེས་བྱ་བ་འདིས་ནི་གཏན་ཚིཊ་འཛིན་པ་ཡིན་ནོ།། ཞེས་གསུངས་པའི་ཕྱིར།
ཡང་མྱུ་གུ་ཆོས་ཅན། ས་བོན་ལས་སླར་ཡང་སྐྱེ་བ་དོན་མེད་པར་ཐལ། ས་བོན་གྱི་དུས་
ན་གྲུབ་ཟིན་པའི་ཕྱིར། ཞེས་པའི་ཐལ་འགྱུར་འདི་མདོར་བསྟན་རྒྱས་བཤད་དང་པོ་
གཉིས་ཀྱི་དངོས་བསྟན་གྱི་ཐལ་འགྱུར་ཡིན་ཟེར་ན་ཡང་གོང་གི་སྐྱོན་དེ་དག་འཇུག་པར་
མཚུངས་པའི་ཕྱིར། བྱས་པ་ལ་ཁ་ཅིག ཐལ་འགྱུར་འདིའི་རྟགས་ཐ་སྙད་དུ་ཡོད་པར་
ཐལ། ས་བོན་གྱི་དུས་ན་གྲུབ་ཟིན་པ་ཡོད་པ་གང་ཞིག ས་བོན་གྱི་དུས་ན་གྲུབ་ཟིན་པ་
ཐལ་འགྱུར་དེའི་རྟཊ་ཡིན་པའི་ཕྱིར། དང་པོ་གྲུབ་སྟེ། ས་བོན་དེ་ས་བོན་གྱི་དུས་ན་
གྲུབ་ཟིན་པའི་ཕྱིར་ན། རྩ་བར་མ་ཁྱབ་སྟེ། དེ་འདྲའི་ཐལ་འགྱུར་གྱི་རྟཊ་ཡོད་མེད་རྟཊ་
དེ་ཆོས་ཅན་གྱི་སྟེང་དུ་ཡོད་མེད་ལ་རྩི་དགོས་པ་གང་ཞིག མྱུ་གུ་ས་བོན་གྱི་དུས་ན་གྲུབ་
ཟིན་པ་མེད་པའི་ཕྱིར། གཞན་ཡང་། ཐལ་འགྱུར་དེ་རྣམས་འགྲེལ་ངག་དེའི་དངོས་
བསྟན་གྱི་ཐལ་འགྱུར་མ་ཡིན་པར་ཐལ། ཐལ་འགྱུར་དེ་རྣམས་ཀྱི་ཁྱབ་འབྲེལ་ཕྱིན་ཅི་
ལོག་ཏུ་སོང་ཞིང་། དེར་མ་ཟད། རང་གི་རྒྱུ་དུས་ན་གྲུབ་ཟིན་པ་སླར་ཡང་སྐྱེ་བ་དོན་

བཅས་དང་འགལ་བར་ཐལ། གོང་གི་ཐལ་འགྱུར་དང་པོ་དེ་གྲངས་ཅན་གྱི་ཁས་བླངས་
ལ་འགལ་བ་བརྗོད་པའི་ཐལ་འགྱུར་ཡིན་པའི་ཕྱིར་ཏེ། དམ་བཅའ་འཐད་པའི་ཕྱིར།
ཁ་ཅིག ཐལ་འགྱུར་པའི་ལུཊ་འདིར་སྒྲུབ་བྱེད་འཕེན་པའི་ཐལ་འགྱུར་ཡང་དག་མེད་དེ།
ལུཊ་འདིར་ལྡོག་པ་རང་རྒྱུད་འཕེན་པའི་ཐལ་འགྱུར་ཡང་དག་མེད་པའི་ཕྱིར་ན་མ་ཁྱབ་
སྟེ། གཞན་ལ་བརྟེན་ནས་གལ་ཏེ་གཞན་ཞིག་འབྱུང་བར་འགྱུར་ན་ནི།། ཞེས་པའི་
སྐབས་ནས་བསྟན་པས་ཐལ་འགྱུར་གཉིས་སྒྲུབ་བྱེད་འཕེན་པའི་ཐལ་འགྱུར་ཡང་དག་
ཡིན་པའི་ཕྱིར། དེར་ཐལ། ཊཱིཀ་ཆེན་ལས། ཐལ་བ་གཉིས་ཀྱི་ལྡོག་པ་འཕེན་པར་
འགྲེལ་བ་ལས་བཤད་དོ། ཞེས་གསུངས་པའི་ཕྱིར། ཁ་ཅིག འགྲེལ་ངག་དེས་བདག་
སྐྱེ་འགོག་པ་མི་རིཊ་པར་ཐལ། བདག་སྐྱེ་ཡོད་པའི་ཕྱིར་ཏེ། བདག་ལས་སྐྱེ་བ་ཡོད་པའི་
ཕྱིར་ཏེ། བདག་གི་འབྲས་བུ་དེ་བདག་ལས་སྐྱེ་བ་ཡིན་པའི་ཕྱིར། བདག་དེ་བདག་གི་
འབྲས་བུ་སྐྱེད་བྱེད་ཡིན་པའི་ཕྱིར་ན་མ་ཁྱབ། མ་གྲུབ་ན། བདག་ཆོས་ཅན། ཁྱོད་
རང་འབྲས་སྐྱེད་བྱེད་ཡིན་པར་ཐལ། ཁྱོད་དངོས་པོ་ཡིན་པའི་ཕྱིར་ཟེར་ན། དགེ་སྦྱོང་
གི་ཚུལ་ཆོས་ཅན། དེར་ཐལ། དེའི་ཕྱིར། བྱས་པ་ལ་ཁོ་ན་རེ། བདག་ལས་སྐྱེ་བ་ཁས་
ལེན་པའི་གང་ཟག་ཡིན་ན། བདག་སྐྱེ་ཁས་ལེན་པའི་གང་ཟག་ཡིན་དགོས་པར་ཐལ།
བདག་ལས་སྐྱེ་བ་མེད་པའི་ཕྱིར། འདོད་ན། བདག་སྐྱེ་ཁས་ལེན་པའི་གང་ཟག་ཡིན་ན་
ཡང་བདགུ་ལས་སྐྱེ་བ་ཁས་ལེན་པའི་གང་ཟག་ཡིན་དགོས་པར་ཐལ། འདོད་པའི་ཕྱིར།
འདོད་ན། གྲངས་ཅན་པ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ།
དེས་བདག་ལས་འབྲས་བུ་གང་ཡང་མི་སྐྱེ་བར་ཁས་ལེན་པའི་ཕྱིར་ན་མ་ཁྱབ། གྲངས་
ཅན་གྱིས་བདག་ལས་སྐྱེ་མི་སྐྱེ་དཔྱོད་པའི་བདག་དེ་མྱུ་གུ་དང་ངོ་བོ་གཅིག་པའི་ས་བོན་ལྟ་
བུ་ལ་བྱེད། དེས་བདག་གི་འབྲས་བུ་ཡོད་མེད་དཔྱོད་པའི་བདག་ཤེས་རིག་གི་སྐྱེས་བུ་ལྟ་
བུ་ལ་འདོད་པས་བདག་སྐྱེ་འདོད་ཀྱང་བདག་གི་འབྲས་བུ་ཡོད་པར་མི་འདོད་དེ། དེས་
བདག་ཤེས་རིག་གི་སྐྱེས་བུ་རྒྱུ་འབྲས་གང་ཡང་མིན་པར་འདོད་པའི་ཕྱིར། སྐྱེས་བུ་རང་
བཞིན་མ་ཡིན་རྣམ་འགྱུར་མིན།། ཞེས་འབྱུང་པའི་ཕྱིར། ཁོ་ན་རེ། བདག་ལས་སྐྱེ་བ་
ཡོད་པར་ཐལ། སླར་ཡང་སྐྱེ་བ་ཡོད་པའི་ཕྱིར། དེར་ཐལ། མངོན་པ་གཉིས་ནས་
བཤད་པའི་ཉོན་མོངས་སླར་ཡང་སྐྱེ་བ་ཡོད་པའི་ཕྱིར། མ་གྲུབ་ན། དེ་ཆོས་ཅན།

ཁྱོད་སླར་ཡང་སྐྱེ་བ་ཡོད་པར་ཐལ། ཁྱོད་མངོན་པ་གཉིས་ནས་བཤད་པའི་དགྲ་བཅོམ་
པའི་རྒྱུད་ལ་སླར་ཡང་སྐྱེ་བ་ཡོད་པའི་ཕྱིར། མངོན་པ་གཉིས་ནས་བཤད་པའི་དགྲ་
བཅོམ་པའི་རྒྱུད་ལ་ཁྱོད་སླར་སྐྱེ་བ་ཡོད་པའི་ཕྱིར་ན་མ་ཁྱབ། དེར་ཐལ། འགག་པ་སླར་
ཡང་སྐྱེ་འགྱུར་ཏེ། ཞེས་གསུངས་པའི་ཕྱིར། བྱས་པ་ལ་ཁོ་ན་རེ། མངོན་པ་གཉིས་
ནས་བཤད་པའི་དགྲ་བཅོམ་པའི་རྒྱུད་ལ་དེ་གཉིས་ནས་བཤད་པའི་ཉོན་མོངས་སླར་ཡང་
སྐྱེ་བ་མེད་པར་ཐལ། དེའི་རྒྱུད་ལ་ཆོས་གང་ཡང་སླར་ཡང་སྐྱེ་བ་མི་སྲིད་པའི་ཕྱིར།
དེར་ཐལ། དེའི་རྒྱུད་ལ་སླར་ཡང་སྐྱེ་བ་མི་སྲིད་པའི་ཕྱིར་ན་ཡང་མ་ཁྱབ་བོ།། ཡང་ཁོ་ན་
རེ། འབྲས་བུ་རང་དང་ངོ་བོ་གཅིག་པའི་རྒྱུ་ལས་སྐྱེ་བ་ཡོད་པར་ཐལ། འབྲས་བུ་རང་
དང་ངོ་བོ་གཅིག་པའི་རྒྱུ་ཡོད་པའི་ཕྱིར། དེར་ཐལ། འབྲས་བུ་རང་དང་ངོ་བོ་གཅིག་
པའི་རྒྱུ་ཡིན་པའི་ཕྱིར་ཏེ། འབྲས་བུ་རང་དང་ངོ་བོ་གཅིག་པ་གང་ཞིག རྒྱུ་ཡིན་པའི་
ཕྱིར་ན་མ་ཁྱབ། ཡང་ཁོ་ན་རེ། འབྲས་བུ་རང་དང་ངོ་བོ་གཅིག་པའི་རྒྱུ་ཡོད་པར་ཐལ།
འབྲས་བུ་རང་དང་ངོ་བོ་གཅིག་པའི་རྒྱུ་འབྲས་ཡོད་པའི་ཕྱིར། དེར་ཐལ། རྒྱུ་འབྲས་ངོ་
བོ་གཅིག་ཡིན་པའི་ཕྱིར་ཏེ། རྒྱུ་འབྲས་ཡིན་ཁྱབ་མཉམ་ཡིན་པའི་ཕྱིར་ན་མ་ཁྱབ།
བདག་ལས་སྐྱེ་བ་ཡོད་པར་ཐལ། གང་ཟག་ལས་སྐྱེ་བ་ཡོད་པ་གང་ཞིག དེ་གཉིས་ཡིན་
ཁྱབ་མཉམ་ཡིན་པའི་ཕྱིར་ན་ཡང་མ་ཁྱབ་བོ།། ཁ་ཅིག ལེཊ་ལྡན་གྱི་ལུཊ་ལ་སྐྱེ་བ་དོན་
བཅས་ཐུག་བཅས་མྱུ་གུ་བདག་ལས་མི་སྐྱེ་བར་སྒྲུབ་པའི་རྟཊ་ཡང་དག་ཏུ་མི་འདོད་པ་དེ།
གྲངས་ཅན་གྱིས་མྱུ་གུ་སྐྱེ་བར་ཚད་མས་ངེས་པའི་རྒྱུ་མཚན་གྱིས་ཡིན་ཟེར་བ་ནི་འབྲེལ་
མེད་དེ། དེའི་རྟགས་ཀྱིས་མྱུ་གུ་བདག་ལས་མི་སྐྱེ་བར་སྒྲུབ་པ་སྐབས་སུ་བབས་པའི་ཕྱི་
རྒོལ་ཡང་དག་དེ་གྲངས་ཅན་མ་ཡིན་པའི་ཕྱིར། དེར་ཐལ། རྟེན་འབྲེལ་གྱི་རྟགས་ཀྱིས་
མྱུ་གུ་རང་བཞིན་མེད་པར་སྒྲུབ་པ་སྐབས་བབས་ཀྱི་ཕྱི་རྒོལ་ཡང་དག་དེ་དངོས་སྨྲ་བ་མ་
ཡིན་པའི་ཕྱིར། དེར་ཐལ། བདེན་མེད་སྒྲུབ་པ་སྐབས་བབས་ཀྱི་ཕྱི་རྒོལ་ཡང་དག་ཏུ་
གྱུར་པ་ལ་དེ་སྒྲུབ་ཀྱི་རྟགས་ཡང་དག་བཀོད་པ་ཙམ་ཀྱིས་འགོག་ཡུལ་དེ་སྐབས་བབས་ཀྱི་
ཕྱི་རྒོལ་ཡང་དག་ཏུ་མི་འགྱུར་བར། དེ་ལྟར་བཀོད་པ་ལ་བརྟེན་ནས་དོན་འགྱུར་གྱི་ཐེ་
ཚོམ་སྐྱེས། ཐེ་ཚོམ་དེ་ཆོད་ནས་སྟོང་ཉིད་རྟོགས་པའི་ཐོས་བྱུང་གི་ཤེས་རབ་སྐྱེས་པ་ན་
སྐབས་བབས་ཀྱི་ཕྱི་རྒོལ་ཡང་དག་ཏུ་འགྱུར་པའི་ཕྱིར། འོ་ན། གྲངས་ཅན་གྱིས་མྱུ་གུ་
207

ཚད་མས་མ་ངེས་པར་ཐལ། དེ་ངེས་ན་མྱུ་གུ་རྒྱུ་དུས་སུ་མེད་པ་གསར་དུ་སྐྱེ་བར་ཚད་
མས་དེས་དགོས་པ་མ་ངེས་པའི་ཕྱིར། དེར་ཐལ། དེས་མྱུ་གུ་རྒྱུ་དུས་སུ་ཡོད་པར་ཁས་
ལེན་པའི་ཕྱིར་ན། རྒྱང་འཕེན་གྱི་རྒྱུད་ལ་དུ་བའི་རྟགས་ལས་མེ་ཡོད་པར་རྟོགས་པའི་
རྗེས་དཔག་ཚད་མ་མེད་པར་ཐལ། དེས་རྗེས་དཔག་ཚད་མ་མེད་པར་ཁས་ལེན་པའི་
ཕྱིར། ཁྱབ་པ་ཁས། ཞེས་སམ། ཡང་ན་གྲངས་ཅན་སྐྱེ་བ་སྨྲ་བས་མྱུ་གུ་རང་གི་རྒྱུ་དུས་
སུ་མེད་པ་གསར་དུ་སྐྱེ་བར་ཚད་མས་མ་ངེས་ཀྱང་། རང་གི་རྒྱུ་དུས་སུ་མ་སྐྱེས་པ་གསར་
དུ་སྐྱེ་བར་ཚད་མས་ངེས་པས་དེས་མྱུ་གུ་སྐྱེ་བར་ཚད་མས་ངེས་ཞེས་བརྗོད་དགོས་སམ་
སྙམ་ཡང་
། དེ་ལྟར་ན། རང་རེའི་ཡིག་ཆ་དང་འགལ་ཉེན་འདུག་པས་དཔྱད་དོ། དེ་
ཡང་མྱུ་གུ་སྐྱེ་བར་ཚད་མས་ངེས་ན་རྒྱུ་དུས་སུ་མེད་པ་གསར་དུ་སྐྱེ་བར་ཚད་མས་ངེས་
དགོས་པའི་རྒྱུ་མཚན་ནི་མྱུ་གུ་སྐྱེ་བའི་ཚེ་དེ་ལྟར་དུ་སྐྱེ་དགོས་པའི་རྒྱུ་མཚན་ལ་ཐུག་པ་
འདྲའོ།། དེ་ལ་ཁོ་ན་རེ། མྱུ་གུ་སྐྱེ་བར་ཚད་མས་ངེས་ན། དེ་རང་བཞིན་གྱིས་མ་གྲུབ་
པའི་རྒྱུ་ལས་སྐྱེ་བར་ཚད་མས་ངེས་དགོས་པར་ཐལ། མྱུ་གུ་སྐྱེ་བའི་ཚེ་དེ་ལྟར་སྐྱེ་དགོས་
པའི་ཕྱིར། ཁྱབ་པ་ཁས། འདོད་ན། མྱུ་གུ་སྐྱེ་བར་ཚད་མས་ངེས་པའི་གང་ཟག་ཡིན་
ན་ཐལ་འགྱུར་པ་ཡིན་དགོས་པར་ཐལ། འདོད་པའི་ཕྱིར་ན་མ་ཁྱབ་སྟེ། དངོས་སྨྲ་བས་
ཀྱང་དེ་རང་བཞིན་གྱིས་མ་གྲུབ་པའི་རྒྱུ་ལས་སྐྱེས་པར་རྟོགས་པའི་ཕྱིར་ཏེ། མྱུ་གུ་སྐྱེ་བ་
ལ་ཚད་མར་སོང་ན། དེ་རང་བཞིན་གྱིས་མ་གྲུབ་པའི་རྒྱུ་ལས་སྐྱེ་བ་ལ་ཚད་མར་སོང་
དགོས་པའི་ཕྱིར། བྱས་པ་ལ་ཁ་ཅིག་དངོས་སྨྲ་བས་མྱུ་གུ་རང་བཞིན་གྱིས་གྲུབ་པའི་རྒྱུ་
ལས་མི་སྐྱེ་བར་རྟོགས་པར་ཐལ། དེས་མྱུ་གུ་རང་བཞིན་གྱིས་མ་གྲུབ་པའི་རྒྱུ་ལས་སྐྱེས་
པར་རྟོགས་པའི་ཕྱིར་ན་མ་ཁྱབ། འདོད་མི་ནུས་ཏེ། དེས་མྱུ་གུ་རང་བཞིན་གྱིས་གྲུབ་
པའི་རྒྱུ་གཞན་ལས་སྐྱེ་བར་ཁས་ལེན་པའི་ཕྱིར་ཏེ། དེས་གཞན་སྐྱེ་ཁས་ལེན་པའི་ཕྱིར།
ཁ་ཅིག མྱུ་གུ་སྐྱེས་ཟིན་སྐྱེ་བ་ཡིན་པར་ཐལ། མྱུ་གུ་སྐྱེས་ཟིན་པ་གང་ཞིག སྐྱེ་བའི་
ཕྱིར། རྟགས་ཁས། འདོད་ན། སྐྱེས་ཟིན་སྐྱེ་བ་ཡོད་པ་ཐལ། འདོད་པའི་ཕྱིར།
འདོད་ན་སླར་ཡང་སྐྱེ་བ་ཡོད་པར་ཐལ། འདོད་པའི་ཕྱིར་ན་རྩ་བར་མ་ཁྱབ། ཁ་ཅིག་
ལེགས་ལྡན་གྱི་ལུགས་གཞིར་བཞག ཤེས་བྱ་ལ་ཡོད་མེད་གཉིས་དང་། དངོས་པོ་ལ་
རྟག་མི་རྟག་གཉིས་སུ་ཁ་ཚོན་ཆོད་པར་ཐལ། སྐྱེ་བ་ལ་བདག་སྐྱེ་གཞན་སྐྱེ་གཉིས་སུ་ཁ་

ཚོན་ཆོད་པའི་ཕྱིར། ཟེར་ན་སྐྱོན་མེད་དེ། དེའི་ལུགས་སྐྱེ་བ་ལ་དེ་གཉིས་སུ་ཁ་ཚོན་
ཆོད་ཅེས་པ་ནི། སྐྱེ་བ་ལ་དེ་གང་རུང་ལས་མ་འདས་ཞེས་པའི་དོན་ཡིན་གྱི་སྐྱེ་བ་ལ་དེ་
གཉིས་སུ་གྲངས་ངེས་ཞེས་པའི་དོན་མ་ཡིན་པའི་ཕྱིར། ཤེས་རབ་སྒྲོན་མེར་ཤེས་བྱེད་དུ་
དྲངས་པའི་ཡུམ་གྱི་མདོ་ལས། གཟུགས་ཀྱི་སྐྱེ་བ་ལ་སྤྱོད་ན་ཤེར་ཕྱིན་ལ་སྤྱོད་པ་མ་ཡིན་
ནོ།། ཞེས་དང༌། འགྲེལ་བཤད་སྤྱན་རས་གཟིགས་ཀྱི་བརྟུལ་ཞུགས་ལས། དངོས་པོ་
རྣམས་བདག་ལས་སྐྱེ་བ་མེད་དོ།། ཞེས་མེད་པར་དགག་པའི་དོན་དུ་ནི་ལྟ་བར་བྱའོ།།
བདག་ལས་མི་སྐྱེ་བ་ཡོད་དོ་ཞེས་མ་ཡིན་པར་དགག་པའི་དོན་དུ་ནི་ལྟ་བར་མི་བྱའོ།།
ཞེས་པ་འདི་གཉིས་ཀྱི་དོན་གང་ཞེ་ན། སྤྱིར་བདག་སྐྱེ་མེད་པའི་དམ་བཅའི་སྐབས་སུ་
དངོས་པོ་རྣམས་བདག་ལས་སྐྱེ་བ་མེད་པ་ཁོ་ནའོ།། ཞེས་ངེས་པར་བཟུང་བ་དང་།
བདག་ཁོ་ན་ལས་སྐྱེ་བ་མེད་དོ་ཞེས་ངེས་པར་བཟུང་པ་དང་། བདག་ཁོ་ན་ལས་མ་སྐྱེ་བ་
ཡོད་དོ་ཞེས་ངེས་པར་བཟུང་བ་དང་གསུམ་ཡོད་པ་ལས། བདག་སྐྱེ་མེད་པར་དམ་
བཅའ་བའི་སྐབས་སུ་ནི་ངེས་བཟུང་དང་པོ་ལྟར་བྱའོ།། ཕྱི་མ་གཉིས་ལྟར་མི་བྱ་སྟེ།
དེས་བྱས་ན་བདག་སྐྱེ་མེད་པའི་དམ་བཅའ་མ་ཡིན་དགག་ཏུ་འགྱུར་བའི་ཕྱིར། མ་ཡིན་
དགག་བསྒྲུབ་བྱར་བཟུང་ནས་བདག་སྐྱེ་མེད་པར་སྒྲུབ་ན་རང་བཞིན་གྱི་ཤེར་ཕྱིན་ལ་སྤྱོད་
པར་མི་འགྱུར་བའི་ཕྱིར། ཁ་ཅིག མདོ་ཚིག་དེའི་དོན་གཟུགས་ཀྱི་སྐྱེ་བ་མེད་པ་ལ་སྤྱོད་
ན་ཤེར་ཕྱིན་ལ་སྤྱོད་པ་ཡིན་ནོ་ཞེས་ལུང་ལས་བྱུང་ཟེར་བ་ནི་མ་དག་པ་ཡིན་ཏེ། འགྲེལ་
བཤད་དག་པ་ལས། དེ་ལྟར་མི་བྱུང་ཞིང་། དེ་ལས་གཞན་པའི་ཤེས་བྱེད་གང་ཡང་མེད་
པའི་ཕྱིར། དེ་ཡང་སྤྱིར་དགག་པ་ནི་བློས་དགག་བྱ་དངོས་སུ་བཅད་ནས་རྟོགས་པར་བྱ་
བ་ཡིན་ལ། ཆོས་ཉིད་དོན་དམ་བདེན་པ་ལྟ་བུ་རང་བརྗོད་པའི་སྒྲས་དགག་བྱ་དངོས་སུ་
མ་བཅད་ཀྱང༌། བློའི་ཡུལ་དུ་འཆར་བའི་སྤྲོས་པ་བཅད་ཙམ་གྱི་མེད་དགག་གི་རྣམ་པ་
ཅན་དུ་འཆར་བས་གཉིས་ཀ་མེད་དགག་ཏུ་འདོད་པའི་ཕྱིར།། དེར་ཐལ། རྩ་ཤེའི་ཊཱིཀ་
ཆེན་ལས། ཆོས་ཉིད་དོན་དམ་བདེན་པ་ལྟ་བུ་དགག་བྱ་དངོས་སུ་མ་བཅད་ཀྱང་། དེའི་
དོན་བློ་ལ་འཆར་བ་ན་སྤྲོས་པ་བཅད་པའི་རྣམ་པ་ཅན་དུ་འཆར་བ་རྣམས་དགག་པ་ཡིན་
ནོ།། དགག་པ་གཉིས་ལས། མེད་དགག་ནི་བློས་དགག་བྱ་བཅད་ཙམ་ཡིན་གྱི། དེ་
ལས་གཞན་དངོས་ཤུགས་ལ་མི་འཕེན་པའི་མི་འགྲུབ་པ་གཅིག་དགོས་ཏེ། དཔེར་ན།
209

བྲམ་ཟེས་ཆང་འཐུང་མི་འཐུང་དྲིས་བ་ན་བྲམ་ཟེས་ཆང་མི་འཐུང་ངོ་ཞེས་བརྗོད་པ་ནི།
བྲམ་ཟེས་ཆང་འཐུང་བ་རྣམ་པར་བཅད་ཙམ་ཡིན་གྱི། དེ་ལས་གཞན་པའི་བཏུང་བ་
འཐུང་མི་འཐུང་གང་ཡང་མི་འཕེན་པའི་མི་འགྲུབ་བཞིན་ཡིན་པའི་ཕྱིར། མ་ཡིན་
དགག་ནི། བློས་དགག་བྱ་དངོས་སུ་བཅད་ནས་ཆོས་གཞན་ཤུགས་ལ་འཕེན་པའི་འགྲུབ་
པ་གཅིག་དགོས་ཏེ། དཔེར་ན། སྐྱེས་བུ་ཞིག་དམན་པའི་རིགས་སུ་བསྟན་པ་འདོད་
ནས་བྲམ་ཟེས་མ་ཡིན་ཞེས་བརྗོད་ན། བྲམ་ཟེས་ཡིན་པ་དགག་པ་ཙམ་གྱི་དཀའ་ཐུབ་ལ་
སོགས་དམན་པའི་རིགས་ཡིན་པར་སྒྲུབ་པ་ལྟ་བུ་ཡིན་པའི་ཕྱིར། ལེགས་ལྡན་གྱིས་
བརྗོད་པའི་དགག་པ་དེ་དག་སངས་རྒྱས་བསྐྱངས་ལ་མི་འཇུག་པའི་ཚུལ་མདོར་བསྡུས་
ཙམ་ཞིག་བཤད་ན། ཐོག་མར་རང་རྒྱུད་ཀྱི་གཏན་ཚིགས་དང་དཔེ་ཡང་དག་མ་བརྗོད་
པའི་སྐྱོན་མེད་དེ། དེ་བརྗོད་པ་ལ་དགོས་པ་མེད་པའི་ཕྱིར་དང་། སངས་རྒྱས་བསྐྱངས་
ཀྱི་འགྲེལ་ངག་དེས་གྲངས་ཅན་གྱིས་རྒྱུ་དུས་སུ་མི་གསལ་བའི་ཚུལ་གྱིས་ཡོད་པར་འདོད་
པའི་མྱུ་གུ་ཆོས་ཅན། སླར་ཡང་སྐྱེ་བ་དོན་མེད་དང་ཐུག་མེད་ཡིན་པར་ཐལ། ཡོད་པའི་
ཕྱིར་ཞེས་པའི་འགལ་བརྗོད་ཀྱི་ཐལ་འགྱུར་འདི་འཕངས་པ་གང་ཞིག དེ་ལྟར་འཕངས་
པས་གྲངས་ཅན་གྱིས་རང་གི་ཁས་བླངས་ལ་ནང་འགལ་མཐོང་ནས་བདག་སྐྱེ་ཁས་ལེན་པ་
ལས་བཟློག་པར་འགྱུར་ཞིང་། དེ་ལྟར་ནང་འགལ་མཐོང་ཡང་མི་བཟློག་ན་ནི་རང་རྒྱུད་
ཀྱི་དཔེ་རྟགས་བཀོད་ཀྱང་བཟློག་པར་མི་འགྱུར་ཏེ། དེ་འདྲའི་ཕྱི་རྒོལ་དེ་ནི་བསྙོན་ཧམ་
བྱེད་པ་ཡིན་པས་དེ་དང་ལྷན་ཅིག་རྩོད་པར་མི་བྱེད་དོ།། སློབ་དཔོན་ལེགས་ལྡན་ནི་ཕྱེ་
རྒོལ་བསྙོན་ཧམ་བྱེད་པ་ལ་ཡང་རང་རྒྱུད་ཀྱི་གཏན་ཚིགས་ནན་གྱིས་འགོད་པ་ནི་རང་
རྒྱུད་ཀྱི་གཏན་ཚིགས་འགོད་པ་ལ་དགའ་པ་ཙམ་དུ་ཟད་དོ།། དེར་མ་ཟད། དབུ་མ་པ་
ཡིན་ན་རང་རྒྱུད་ཀྱི་གཏན་ཚིགས་ཁས་ལེན་མི་རིགས་པས་ཁྱབ་སྟེ། དབུ་མ་ཞེས་པ་
མཐའ་གཉིས་དང་བྲལ་བའི་དབུས་ན་གནས་པ་ལ་ཟེར་ཞིང་། མཐའ་གཉིས་དང་བྲལ་
བའི་ལྟ་བ་ཇི་བཞིན་ཁས་ལེན་པར་འདོད་ན། རང་མཚན་གྱིས་གྲུབ་པའི་ཚུལ་གསུམ་
ཁས་ལེན་པ་ལས་བཟློག་དགོས་པའི་ཕྱིར། རང་རྒྱུད་ཀྱི་དོན་རང་དབང་ལ་བྱེད་དགོས་
ཏེ། དེ་ལྟར་ཊིཀ་ཆེན་ལས་གསུངས་པའི་ཕྱིར། གལ་ཏེ་རང་རྒྱུད་ཀྱི་གཏན་ཚིགས་མི་
བརྗོད་ཀྱང་གཞན་གྲགས་ཀྱི་གཏན་ཚིགས་ཤིག་ངེས་པར་བརྗོད་དགོས་པ་ལས་མ་བརྗོད་

དོ་སྙམ་ན། དེ་ནི་ཕྱི་རྒོལ་ཐམས་ཅད་ལ་བརྗོད་མི་དགོས་ཞིང་། འགའ་ཞིག་ལ་བརྗོད་
དགོས་ནའང་བརྗོད་པ་ཡིན་ཏེ། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར།
ཞེས་པ་མདོར་བསྟན་དང་། བདག་གི་བདག་ཉིད་དུ་ཡོད་པ་རྣམས་ལ་ནི་ཡང་སྐྱེ་བ་ལ་
དགོས་པ་མེད་དོ།། ཞེས་པ་མདོར་བསྟན་དེའི་རྒྱས་བཤད་ཡིན་ལ། རྒྱས་བཤད་ཀྱི་ངག་
དེས་རྟགས་དཔེ་བསྟན་པའི་ཕྱིར། བསྟན་ཚུལ་ནི། དངོས་པོ་ཞེས་པས་ཆོས་ཅན་དང་།
བདག་གི་བདག་ཉིད་དུ་ཞེས་པས་གཏན་ཚིགས་དང་། རྣམས་ཞེས་པས་མཐུན་དཔེ་
བསྟན་པའི་ཕྱིར། སྤྱི་དོན་ལས། མདོར་བསྟན་གྱི་དེ་དག་ཅེས་པས་ཆོས་ཅན་དང་
གཏན་ཚིགས་མཐུན་དཔེ་གསུམ་ག་བསྟན་པར་གསུངས། རྗེ་དྲུང་དབུ་མར། མདོར་
བསྟན་གྱི་དངོས་པོ་ཞེས་པས་ཆོས་ཅན་དང་དེ་དག་ཅེས་པས་གཏན་ཚིགས་དང་མཐུན་
དཔེ་གཉིས་བསྟན་པར་གསུངས་སོ།། མདོར་བསྟན་རྒྱས་བཤད་སྦྱོར་ཚུལ་གསལ་བར་
གསུངས་པ་ལས་ཤེས་ནུས་སོ།། དོན་སྦྱོར་ཡན་ལག་ལྔ་ཤུགས་ཀྱིས་ཚང་བའི་སྒྲུབ་ངག་ནི་
འདི་ཡིན་ཏེ། དངོས་པོ་རྣམས་ཆོས་ཅན། སླར་ཡང་སྐྱེ་བ་དོན་མེད་དེ། རང་གི་
བདག་ཉིད་དུ་གྲུབ་ཟིན་ནས་ཡོད་པའི་ཕྱིར། དཔེར་ན། མངོན་པར་གསལ་ཟིན་གྱི་
བུམ་པ་བཞིན་ནོ།། ཞེས་པའོ།། དོན་སྦྱོར་ཡན་ལག་ལྔ་ཡོད་དེ། དངོས་པོ་རྣམས་སླར་
ཡང་སྐྱེ་བ་དོན་མེད་དེ། ཞེས་པས་དམ་བཅའ་བརྗོད་པའི་ཡན་ལག་བསྟན། རང་གི་
བདག་ཉིད་དུ་གྲུབ་ཟིན་ན་སླར་ཡང་སྐྱེ་བ་དོན་མེད་པས་ཁྱབ་པའི་ཕྱིར། ཞེས་པས་ཁྱབ་
པ་བརྗོད་པའི་ཡན་ལག་བསྟན། དེ་ཁྱབ་སྟེ། དཔེར་ན་མངོན་པར་གསལ་ཟིན་པའི་
བུམ་པ་བཞིན། ཞེས་པས་ཁྱབ་པ་དེ་དཔེ་དང་སྦྱར་བའི་སྒོ་ནས་དཔེ་བརྗོད་པའི་ཡན་
ལག་བསྟན། མངོན་པར་གསལ་ཟིན་པའི་བུམ་པ་རང་གི་བདག་ཉིད་དུ་གྲུབ་ཟིན་པ་དེ་
བཞིན་དུ་དངོས་པོ་རྣམས་རང་གི་བདག་ཉིད་གྲུབ་ཟིན་པ་ཡིན་ནོ། ཞེས་པས་ཉེར་
བསྟོད་བརྗོད་པའི་ཡན་ལག་བསྟན། དེ་བས་ན་དངོས་པོ་རྣམས་རང་གི་བདག་ཉིད་དུ་
གྲུབ་ཟིན་པའི་ཕྱིར། དེ་རྣམས་སླར་ཡང་སྐྱེ་བ་དོན་མེད་དོ།། ཞེས་པས་མཇུག་སྡུད་ཀྱི་
ཡན་ལག་བསྟན་པ་ཡིན་ནོ།། དོན་སྦྱོར་དེའི་དཔེའི་སྦྱོར་བ་ནི། སྒྲ་མི་རྟག་སྟེ། བྱས་ན་
མི་རྟག་པས་ཁྱབ་པའི་ཕྱིར། དེ་ཁྱབ་སྟེ། དཔེར་ན་བུམ་པ་བཞིན། བུམ་པ་བྱས་པ་དེ་
བཞིན་དུ་སྒྲ་ཡང་བྱས། དེ་བས་ན་སྒྲ་བྱས་པའི་ཕྱིར། སྒྲ་མི་རྟག་གོ་ཞེས་པ་ལྟ་བུའོ།།
21

སྒྲུབ་ངག་དེའི་བྱས་ན་མི་རྟག་པས་ཁྱབ་སྟེ། དཔེར་ན། བུམ་པ་བཞིན། ཞེས་པས་
ཁྱབ་པ་བརྗོད་པའི་ཡན་ལག་མ་བསྟན་དེ། དེ་ལྟར་བསྟན་ན། ཁ་ཅིག་གིས། སྒྲ་ཆོས་
ཅན། མི་རྟག་སྟེ། བྱས་པའི་ཕྱིར། བྱས་ན་མི་རྟག་པས་ཁྱབ་སྟེ། དཔེར་ན་བུམ་པ་
བཞིན། བུམ་པ་བྱས་པ་དེ་བཞིན་དུ་སྒྲ་ཡང་བྱས། དེ་བས་སྒྲ་བྱས་པའི་མི་རྟག་གོ
ཞེས་བཀོད་པའི་སྒྲུབ་ངག་འདི་ལ་ཡང་ཁྱབ་པ་བརྗོད་པའི་ཡན་ལག་ཚང་དགོས་པ་ལས་
དེ་མ་ཚང་བའི་སྒྲུབ་བྱེད་ལུང་དང་བཅས་པ་ཡིག་ཆར་འཁོད་འདུག་པའི་ཕྱིར། དེ་
བཞིན་དུ་དོན་སྦྱོར་གྱི་སྐབས་ཀྱི་དེ་ཁྱབ་སྟེ། དཔེར་ན་བུམ་པ་བཞིན། ཞེས་པ་འདིས་
ཀྱང་ཁྱབ་པ་བརྗོད་པའི་ཡན་ལག་མ་བསྟན་པར་འགྲུབ་བོ།། དེས་ན་ཁྱབ་པ་བརྗོད་པའི་
ཡན་ལག་ལ་ཁྱབ་སྟེ་ཞེས་བརྗོད་པས་མི་ཆོག་པར་ཁྱབ་པའི་ཕྱིར་ཞེས་ཕྱིར་སྒྲ་ཐོན་པ་ཞིག་
དགོས་སམ་སྙམ་མོ།། ཡང་འགྲེལ་ངག་དེ་ལ་གཞན་གྱིས་སྨྲས་པའི་ཉེས་པ་མ་བསལ་བའི་
སྐྱོན་མེད་དེ། སྐབས་འདིའི་གཞན་གྲགས་ཀྱི་གཏན་ཚིགས་ནི། གྲངས་ཅན་གྱིས་རྒྱུ་
དུས་སུ་མངོན་པར་མི་གསལ་བར་འདོད་པའི་མྱུ་གུ་ཆོས་ཅན། སླར་ཡང་སྐྱེ་བ་དོན་མེད་
དེ། རང་གི་བདག་ཉིད་དུ་གྲུབ་ཟིན་པའི་ཕྱིར། དཔེར་ན། མངོན་པར་གསལ་ཟིན་གྱི་
བུམ་པ་བཞིན་ནོ།། ཞེས་པ་འདི་ཡིན་ལ། མངོན་པར་གསལ་ཟིན་གྱི་བུམ་པ་སླར་ཡང་
སྐྱེ་དགོས་པར་གྲངས་ཅན་གྱིས་མི་འདོད་ཅིང་། དེ་ཉིད་གཏན་ཚིགས་འདིར་མཐུན་
དཔེར་བཟུང་པས་ན་གཏན་ཚིགས་འགལ་བའི་དོགས་པ་མེད་པ་ལ། གྲངས་ཅན་གྱིས་
མངོན་པར་མི་གསལ་བར་འདོད་པའི་དངོས་པོ་སླར་ཡང་མི་སྐྱེ་བར་གྲངས་ཅན་གྱིས་མི་
འདོད་ཅིང་། དེ་ཉིད་གཏན་ཚིགས་འདིར་སྒྲུབ་པས་ན་སྒྲུབ་ཟིན་བསྒྲུབ་པའི་སྐྱོན་ཡང་
མེད་དོ། བཟློག་དོན་ཁས་ལེན་དགོས་པའི་སྐྱོན་མེད་དེ། ལེགས་ལྡན་གྱི་བསམ་ཚོད་ཀྱི་
ཐལ་འགྱུར་དེ་ནི་འགྲེལ་ངག་འདིའི་དངོས་ཟིན་གྱི་ཐལ་འགྱུར་མ་ཡིན་པས་དེའི་བཟློག་
དོན་ཁས་ལེན་དགོས་པའི་སྐྱོན་ག་ལ་ཡོད། འདིའི་ཐལ་འགྱུར་ནི་བཟློག་དོན་སྒྲུབ་པའི་
ཕྱིར་འཕངས་པ་མ་ཡིན་པར། དངོས་པོ་རང་གི་བདག་ཉིད་དུ་གྲུབ་ཟིན་སླར་ཡང་སྐྱེ་
དགོས་པར་འདོད་པའི་གྲངས་ཅན་གྱི་ཁས་བླངས་དེ་ལ་ནང་འགལ་བསྟན་ནས་འགོག་
པའི་ཕྱིར་དུ་དངོས་པོ་རྣམས་ཆོས་ཅན། སླར་ཡང་སྐྱེ་བ་དོན་མེད་དང་ཐུག་མེད་ཡིན་
པར་ཐལ། རང་གི་བདག་ཉིད་དུ་གྲུབ་ཟིན་པའི་ཕྱིར། ཞེས་པས་འགལ་བརྗོད་ཀྱི་ཐལ་

འགྱུར་ཙམ་ཞིག་བསྟན་པ་ཡིན་པས་ན། ཐལ་འགྱུར་དེའི་ཐལ་ཆོས་སླར་ཡང་སྐྱེ་བ་དོན་
མེད་དང་ཐུག་མེད་ཀྱི་བཟློག་དོན་སླར་ཡང་སྐྱེ་བ་དོན་བཅས་དང་ཐུག་བཅས་ནི། ཕྱི་
རོལ་གྲངས་ཅན་གྱིས་ཁས་བླངས་ཀྱི་ཁོ་བོ་ཅག་སངས་རྒྱས་བསྐྱངས་ཀྱི་ཕྱོགས་ལ་ནི། དེ་
འདྲའི་ཁས་ལེན་པའི་དམ་བཅའ་ཡང་མེད་པའི་ཕྱིར། དེས་ན་ཐལ་འགྱུར་དེས་གྲངས་
ཅན་གྱི་བདག་སྐྱེ་འདོད་པའི་ལོག་རྟོག་འགོག་པ་ཙམ་དུ་འདོད་ཀྱི། ཐལ་ཆོས་བཟློག་
དོན་ཁས་བླངས་ལ་རྟེན་པའི་ཆོས་གཞན་སྒྲུབ་པ་འཕེན་པ་མི་འདོད་པས་ན། བསྒྲུབ་བྱ་
མེད་དགག་ཏུ་བཤད་པའི་གྲུབ་མཐའ་དང་འགལ་བའི་སྐྱོན་ཡང་མེད་པ་ཡིན་ནོ།།
སངས་རྒྱས་བསྐྱངས་ཀྱི་བདག་སྐྱེ་འགོག་པའི་སྦྱོར་བ་ལ་སྐྱོན་མི་འཇུག་པར་མ་ཟད།
ལེཊ་ལྡན་རང་ཉིད་ཀྱི་བདག་སྐྱེ་འགོག་པའི་སྦྱོར་བ་ལ་སྐྱོན་འདི་ལྟར་ཡོད་དེ། ཁྱོད་ཀྱིས་
མིག་སོགས་ནང་གི་སྐྱེ་མཆེད་རྣམས་ཆོས་ཅན། དོན་དམ་པར་བདག་ལས་སྐྱེ་བ་མེད་དེ།
ཡོད་པའི་ཕྱིར། དཔེར་ན། སེམས་པ་ཅན་བཞིན་ནོ།། ཞེས་དོན་དམ་གྱི་ཁྱད་པར་
སྦྱར་བ་མི་འཐད་དེ། བསྒྲུབ་བྱ་ལ་དོན་དམ་གྱི་ཁྱད་པར་སྦྱར་བ་ཡང་མི་འཐད། ཆོས་
ཅན་ལ་དོན་དམ་གྱི་ཁྱད་པར་སྦྱར་བ་ཡང་མི་འཐད་པའི་ཕྱིར། དང་པོ་གྲུབ་སྟེ། བསྒྲུབ་
བྱ་ལ་དོན་དམ་གྱི་ཁྱད་པར་སྦྱར་བ་ལ་དགོས་པ་མེད་པའི་ཕྱིར་ཏེ། དེ་ལྟར་སྦྱར་བ་ལ་
དབུ་མ་ལ་ལྟོས་པའི་དགོས་པ་ཡང་མེད། འཇིག་རྟེན་པ་ལ་ལྟོས་པའི་དགོས་པ་ཡང་མེད་
པའི་ཕྱིར། དང་པོ་དེར་ཐལ། དབུ་མ་པས་བདག་སྐྱེ་ཐ་སྙད་དུ་ཡང་འགོག་རིགས་པའི་
ཕྱིར་ཏེ། ཚིག་གསལ་ལས། འདིར་དོན་དམ་པར་ཞེས་བྱ་བའི་ཁྱད་པར་ཅིའི་ཕྱིར་ཉེ་
བར་བཀོད་པ་ཡིན། གལ་ཏེ་འཇིག་རྟེན་གྱིས་ཀུན་རྫོབ་ཏུ་སྐྱེ་བ་ཁས་བླང་པས་ཞེས་
སོགས་གསུངས་པའི་ཕྱིར། གཉིས་པ་དེར་ཐལ། གྲུབ་མཐས་བློ་བསྒྱུར་བའི་འཇིག་
རྟེན་པ་ལ་ལྟོས་པའི་དགོས་པ་ཡང་མེད། གྲུབ་མཐས་བློ་མ་བསྒྱུར་པའི་འཇིག་རྟེན་པ་ལ་
ལྟོས་པའི་དགོས་པ་ཡང་མེད་པའི་ཕྱིར། དང་པོ་དེར་ཐལ། བདེན་པ་གཉིས་ཆར་ལས་
ཉམས་པའི་མུ་སྟེགས་པའི་ལུགས་དེ་དོན་དམ་དུ་མ་ཟད་ཀུན་རྫོབ་ཏུ་ཡང་འགོག་རིགས་
པའི་ཕྱིར་ཏེ། ཚིགས་གསལ་ལས། གཞན་གྱི་ལུགས་ལ་ལྟོས་ཏེ་ཁྱད་པར་དུ་བྱས་སོ་ཞེ་ན།
ཞེས་སོགས་གསུངས་པའི་ཕྱིར། གཉིས་པ་དེར་ཐལ། གྲུབ་མཐས་བློ་མ་བསྒྱུར་བའི་
འཇིག་རྟེན་པ་རྣམས་ཀྱིས་རྒྱུ་ལས་འབྲས་བུ་འབྱུང་ཞེས་པ་ཙམ་ལས་དོན་དམ་པར་བདག་

དང་གཞན་ལས་སྐྱེ་ཞེས་པ་ལྟ་བུའི་དཔྱོད་པ་མི་བྱེད་པའི་ཕྱིར་ཏེ། ཚིག་གསལ་ལས།
འཇིག་རྟེན་པས་ཀྱང་བདག་ལས་སྐྱེ་བར་མི་རྟོགས་སྟེ། ཞེས་སོགས་གསུངས་པའི་ཕྱིར།
དེས་རྣམ་པ་ཐམས་ཅད་དུ་བདག་སྐྱེ་འགོག་པ་ལ་བསྒྲུབ་ཆོས་ལ་དོན་དམ་གྱི་ཁྱད་པར་
སྦྱོར་བ་མི་རིགས་ཏེ། ཚིག་གསལ་ལས། དེའི་ཕྱིར་རྣམ་པ་ཐམས་ཅད་དུ་ཁྱད་པར་དོན་
མེད་པ་ཉིད་དོ་ཞེས་བྱ་བར་ངེས་སོ། ཞེས་གསུང་པའི་ཕྱིར། རྩ་རྟགས་གཉིས་པ་ཆོས་
ཅན་ལ་དོན་དམ་གྱི་ཁྱད་པར་སྦྱར་བ་ཡང་མི་རིགས་ཏེ། སྔ་རྒོལ་དབུ་མ་པ་ལ་ཆོས་ཅན་
དང་ཕྱོགས་ཆོས་མ་གྲུབ་པའི་སྐྱོན་དུ་འགྱུར་བའི་ཕྱིར་ཏེ། དེ་ཉིད་ལས་དེའི་ཚེ་ཡང་རང་
ལ་གཞི་མ་གྲུབ་པའི་ཕྱོགས་ཀྱི་ཉེས་པའམ་གཞི་མ་གྲུབ་པའི་གཏན་ཚིགས་ཀྱི་སྐྱོན་དུ་
འགྱུར་ཏེ། རང་གིས་དོན་དམ་པར་མིག་ལ་སོགས་པའི་སྐྱེ་མཆེད་རྣམས་ཁས་མ་བླངས་
པའི་ཕྱིར། ཞེས་གསུངས་སོ།། གལ་ཏེ་ཀུན་རྫོབ་ཙམ་གྱི་མིག་སོགས་ཆོས་ཅན་དུ་འཛིན་
པ་ཡིན་ནོ་ཞེ་ན། དེ་ཡང་མི་རིགས་ཏེ། ཕྱི་རྒོལ་གྲངས་ཅན་ལ་ལྟོས་ཏེ་ཆོས་ཅན་མ་གྲུབ་
པའི་སྐྱོན་དུ་འགྱུར་བའི་ཕྱིར་ཏེ། དེ་ཉིད་ལས། གཞན་ལ་གཞི་མ་གྲུབ་པའི་ཕྱོགས་ཀྱི་
སྐྱོན་དུ་འགྱུར་བས་མི་རིགས་སོ།། ཞེས་གསུངས། དེར་མ་ཟད། ཀུན་རྫོབ་ཙམ་ཀྱི་
མིག་སོགས་ཆོས་ཅན་དུ་འཛིན་ན། དོན་དམ་གྱི་ཁྱད་པར་འདི་གང་དུ་སྦྱོར། སྦྱོར་ས་
མེད་དེ། བསྒྲུབ་ཆོས་དང་ཆོས་ཅན་གང་ལ་ཡང་སྦྱོར་ས་མེད་པའི་ཕྱིར། གལ་ཏེ་མིག་
སོགས་ཀུན་རྫོབ་པ་རྣམས་དོན་དམ་པར་སྐྱེ་བ་འགོག་པའི་ཁྱད་པར་སྦྱོར་བའི་ཕྱིར་སྐྱོན་
མེད་དོ་ཞེ་ན། དེ་ཡང་མི་རིགས་ཏེ། དེ་ལྟར་ན་སྐབས་འདིར་མིག་སོགས་ཀུན་རྫོབ་པ་
རྣམས་ཆོས་ཅན། དོན་དམ་པར་སྐྱེ་བ་མེད་དེ། ཞེས་སྦྱོར་དགོས་པ་ལས་དེ་ལྟར་དུ་ཡང་
མ་སྨྲས་པའི་ཕྱིར། སྨྲས་ན་ཡང་གྲངས་ཅན་གྱིས་མིག་སོགས་བདེན་གྲུབ་ཏུ་ཁས་བླངས་
ཀྱི་ཀུན་རྫོབ་ཏུ་ཁས་མ་བླངས་པའི་ཕྱིར་ཏེ། དེ་ཉིད་ལས། དེ་ལྟ་ན་ནི་མིག་ལ་སོགས་པ་
ཀུན་རྫོབ་པ་རྣམས་དོན་དམ་པར་སྐྱེ་བ་ཡོད་པ་མ་ཡིན་ཏེ། ཞེས་འདི་སྐད་བརྗོད་པར་བྱ་
བར་འགྱུར་ན། འདི་སྐད་དུ་ཡང་མ་སྨྲས་སོ།། ཞེས་སོགས་གསུངས། ༈ ཆོས་
ཅན་མཐུན་སྣང་གི་དོགས་གཅོད།དེ་ལྟར་བཀག་པ་ལ། ལེགས་ལྡན་ན་རེ།
མིག་སོགས་ནང་གི་སྐྱེ་མཆེད་རྣམས་ཆོས་ཅན། དོན་དམ་པར་བདག་ལས་སྐྱེ་བ་མེད་དེ།

ཡོད་པའི་ཕྱིར། དཔེར་ན། སེམས་པ་ཅན་བཞིན་ནོ།། ཞེས་བཀོད་པའི་ཚེ་ན།
བདེན་རྫུན་གང་གིས་ཀྱང་ཁྱད་པར་དུ་མ་བྱས་པར་སྔ་རྒོལ་ཕྱི་རྒོལ་གཉིས་ཀ་ལ་མཐུན་
སྣང་དུ་གྲུབ་པའི་མིག་སྤྱི་ཙམ་པ་ཞིག་ཆོས་ཅན་དུ་འཛིན་རིགས་ཏེ། དཔེར་ན། སངས་
རྒྱས་པ་འོག་མས་ཕྱི་རོལ་གྲངས་ཅན་གྱི་ངོར་སྒྲ་མི་རྟག་པར་སྒྲུབ་པའི་ཚེ་རྟག་མི་རྟག་གང་
གིས་ཀྱང་ཁྱད་པར་དུ་མ་བྱས་པར་སྔ་རྒོལ་ཕྱི་རྒོལ་གཉིས་ཀ་ལ་མཐུན་སྣང་དུ་གྲུབ་པའི་སྒྲ་
སྤྱི་ཙམ་ཆོས་ཅན་དུ་འཛིན་པ་བཞིན་དུ། འདིར་ཡང་བདེན་རྫུན་གང་གིས་ཁྱད་པར་དུ་
མ་བྱས་པར་སྔ་རྒོལ་ཕྱི་རྒོལ་གཉིས་ཀ་ལ་མཐུན་སྣང་དུ་གྲུབ་པའི་མིག་སོགས་སྤྱི་ཙམ་པ་
ཞིགུ་ཆོས་ཅན་དུ་འཛིན་པ་ཡིན་ནོ་ཞེ་ན། དཔེའི་འཛིན་ཚུལ་དེ་ལྟར་རིགས་ཀྱང་། དོན་
ཀྱི་འཛིན་ཚུལ་དེ་ལྟར་མི་རིགས་ཞེས་སྟོན་པ་ལ། ཚིག་གསལ་ལས། དེ་ནི་དེ་ལྟར་མ་
ཡིན་ཏེ། འདི་ལྟར་གང་གི་ཚེ་འདིར་སྐྱེ་བ་བཀག་པ་བསྒྲུབ་བྱའི་ཆོས་སུ་འདོད་པ་དེའི་ཚེ།
དེ་ཁོ་ན་དེའི་རྟེན་ཆོས་ཅན། ཕྱིན་ཅི་ལོག་ཙམ་གྱི་བདག་གི་དངོས་པོ་རྙེད་པ་ནི་ཉམས་
པར་གྱུར་པར་འདིས་རང་ཉིད་ཀྱིས་ཁས་བླངས་པ་ཉིད་དོ།། ཕྱིན་ཅི་ལོག་པ་དང་ཕྱིན་ཅི་
མ་ལོག་པ་དག་ནི་ཐ་དད་པ་ཡིན་ནོ།། ཞེས་གསུངས། དེའི་དོན་ནི། ལེགས་ལྡན་གྱིས་
དངོས་སྨྲ་བའི་ངོར་མིག་སོགས་བདེན་པའི་སྐྱེ་མེད་དུ་སྒྲུབ་པའི་ཚེ། བདེན་རྫུན་གང་
གིས་ཀྱང་ཁྱད་པར་དུ་མ་བྱས་པར་སྔ་རྒོལ་ཕྱི་རྒོལ་གཉིས་ཀ་ལ་མཐུན་སྣང་དུ་གྲུབ་པའི་
མིག་སོགས་སྤྱི་ཙམ་ཆོས་ཅན་དུ་འཛིན་མི་རིགས་ཏེ། མིག་སོགས་ཆོས་ཅན་དུ་བཟུང་
ནས་དོན་དམ་པར་སྐྱེ་བ་བཀག་པ་བསྒྲུབ་བྱའི་ཆོས་སུ་འདོད་པ་དེའི་ཚེ། དོན་དམ་པར་
སྐྱེ་མེད་སྒྲུབ་པའི་རྟེན་ཆོས་ཅན་མིག་སོགས་དེ་དེ་ཁོ་ན་སྟེ། དོན་དམ་པར་མ་གྲུབ་པར་
ལེགས་ལྡན་རང་ཉིད་ཀྱིས་ཁས་ལེན་དགོས་པའི་ཕྱིར། དེར་ཐལ་སྔ་རྒོལ་དབུ་མ་པས་
མིག་སོགས་དེ་ཉིད་འཁྲུལ་རྒྱུ་མ་རིག་པས་བསླད་པའི་ཤེས་པ་ཕྱིན་ཅི་ལོག་སྟེ་འཁྲུལ་ཤེས་
ཙམ་གྱིས་རྙེད་པར་ཁས་ལེན་དགོས། གྲངས་ཅན་སོགས་དངོས་སྨྲ་བ་རྣམས་ཀྱིས་འཁྲུལ་
རྒྱུས་མ་བསླད་པའི་ཕྱིན་ཅི་མ་ལོག་པ་སྟེ་མ་འཁྲུལ་བའི་ཤེས་པའི་རྙེད་དོན་དུ་ཁས་ལེན་
དགོས་པས་ཆོས་ཅན་མིག་སོགས་སྔ་རྒོལ་ཕྱི་རྒོལ་གཉིས་ལ་ཚད་མས་གྲུབ་ཚུལ་མཐུན་སྣང་
བ་ཡོད་པ་མ་ཡིན་ཏེ། འཁྲུལ་ཤེས་དང་མ་འཁྲུལ་བའི་ཤེས་པའི་རྙེད་དོན་ཐ་དད་པ་སྟེ་
འགལ་བའི་ཕྱིར། སྐབས་འདིའི་དེ་ཁོ་ནར་མ་གྲུབ་ཅེས་པ་དོན་དམ་པར་མ་གྲུབ་པའི་

དོན་དུ་ལམ་རིམ་མཆན་འགྲེལ་དུ་བཤད་དོ། འདི་ལྷག་མཐོང་ཆེན་མོ་དང་སྟོང་ཐུན་གྱི་
བཤད་ཚུལ་ཡིན་ལ། དྲང་ངེས་རྣམ་འབྱེད་དུ་རྟེན་ཆོས་ཅན་དེ་ཁོ་ནར་གྲུབ་པ་ཉམས་
པར་ཁས་བླངས་པའི་སྟེང་ནས་གཞན་དུ་བཤད་པ་ནི་ཡི་གེ་མང་བས་མ་བྲིས་སོ།། །།
གཞན་ཡང་། སངས་རྒྱས་པ་འོག་མས་བྱེ་བྲག་པའི་ངོར་སྒྲ་མི་རྟག་པར་སྒྲུབ་པའི་ཚེ་སྔ་
རྒོལ་ཕྱི་རྒོལ་གཉིས་ཀས་མཐུན་སྣང་དུ་སྒྲུབ་པའི་སྒྲ་སྤྱི་ཙམ་ཆོས་ཅན་དུ་འཛིན་ཞིང་།
འཛིན་ཀྱང་རིགས་ལ། ལེགས་ལྡན་གྱིས་གྲངས་ཅན་གྱི་ངོར་མིག་སོགས་བདག་ལས་སྐྱེ་
བ་མེད་པར་སྒྲུབ་པའི་ཚེ། སྔ་རྒོལ་ཕྱི་རྒོལ་གཉིས་ཀ་ལ་མཐུན་སྣང་དུ་སྒྲུབ་པའི་མིག་
སོགས་སྤྱི་ཙམ་ཆོས་ཅན་དུ་འཛིན་ཀྱང་། འཛིན་རིགས་པ་ནི་མ་ཡིན་ཏེ། དེ་ལྟར་རྗེ་
ཡབ་སྲས་ཀྱི་གསུང་རབ་རྣམས་ལས་གསུངས་ཤིང་གཉལ་སྟོན་དཀའ་འགྲེལ་ལས་ཀྱང་།
སངས་རྒྱས་པ་འོག་མས་བྱེ་བྲག་པའི་ངོར་སྒྲ་མི་རྟག་པར་སྒྲུབ་པའི་ཚེ་འབྱུང་གྱུར་གྱི་སྒྲ་ལ་
ཡང་ཚད་མར་མ་སོང་། ནམ་མཁའི་ཡོན་ཏན་གྱི་སྒྲ་ལ་ཡང་ཚད་མར་མ་སོང་བར་སྒྲ་སྤྱི་
ཙམ་ལ་ཚད་མར་སོང་ཡོད་པར་སྔ་རྒོལ་སངས་རྒྱས་པ་དང་ཕྱི་རྒོལ་བྱེ་བྲག་པ་གཉིས་ཀ་ལ་
སྟོན་རྒྱུ་མེད་ཅིང་མཐུན་སྣང་དུ་གྲུབ་པ་གང་ཞིག་ལེགས་ལྡན་གྱིས་གྲངས་ཅན་གྱི་ངོར་
མིག་བདག་ལས་མི་སྐྱེ་བར་སྒྲུབ་པའི་ཚེ། རང་གི་ངོ་བོས་གྲུབ་པའི་མིག་ལ་ཡང་ཚད་མར་
མ་སོང་། རང་གི་ངོ་བོས་མ་གྲུབ་པའི་མིག་ལ་ཡང་ཚད་མར་མ་སོང་བར་མིག་སྤྱི་ཙམ་ལ་
ཚད་མར་སོང་བ་ཡོད་པར་སྔ་རྒོལ་ལེགས་ལྡན་དང་ཕྱི་རྒོལ་གྲངས་ཅན་གཉིས་ཀ་ལ་སྟོན་
རྒྱུ་མེད་ཅིང་མཐུན་སྣང་དུ་མ་གྲུབ། རང་གི་ངོ་བོས་གྲུབ་པའི་མིག་ལ་ཚད་མར་སོང་ན་
དོན་དམ་དུ་གྲུབ་པའི་མིག་ལ་ཚད་མར་སོང་དགོས་པའི་ཕྱིར། དང་པོ་གྲུབ་སྟེ། ལེགས་
ལྡན་དང་གྲངས་ཅན་གཉིས་ཀས་མིག་ལ་ཚད་མར་སོང་ན། རང་གི་ངོ་བོས་གྲུབ་པའི་
མིག་ལ་ཚད་མར་སོང་དགོས་པར་འདོད་པའི་ཕྱིར། ཞེས་གསུངས་ལ། འོན་ཀྱང་། རྗེ་
འཇམ་བཞད་ཀྱིས། འབྱུང་འགྱུར་གྱི་སྒྲ་ལ་ཡང་ཚད་མར་མ་སོང་། ནམ་མཁའི་ཡོན་
ཏན་གྱི་སྒྲ་ལ་ཡང་ཚད་མར་མ་སོང་སྒྲ་སྤྱི་ཙམ་ལ་ཚད་མར་སོང་བ་ཡོད་པར་སྔ་རྒོལ་ཕྱི་
རྒོལ་གཉིས་ཀས་མི་འདོད་པ་ལ་དགོངས་ནས། དེའི་ལམ་རིམ་མཆན་འགྲེལ་ལས།
དོན་འདི་ཤིན་ཏུ་རྟོཊ་དཀའ་བས་ཅུང་ཟད་བཤད་ན། སངས་རྒྱས་པས་བྱེ་བྲག་པ་ལ་སྒྲ་
མི་རྟག་པར་སྒྲུབ་པའི་ཚེ་འབྱུང་འགྱུར་དང་། ནམ་མཁའི་ཡོན་ཏན་གྱི་སྒྲ་ལ་ཚད་མར་མ་

སོང་ཡང་རང་མཚན་གྱི་སྒྲ་ལ་ཚད་མར་སོང་པར་གཉིས་ཀས་འདོད་ཅིང་། དབུ་མ་པས་
དངོས་སྨྲ་བ་ལ་མིག་རང་བཞིན་མེད་པར་གྲུབ་པའི་ཚེ་མིག་ལ་འཁྲུལ་བའི་ཚད་མར་ཡང་
མ་སོང་། མ་འཁྲུལ་བའི་ཚད་མར་ཡང་མ་སོང་བར་མིག་ལ་ཚད་མར་སོང་བ་གཉིས་ཀས་
མི་འདོད་པའི་ཕྱིར། ཞེས་གསུངས་པ་ནི་སྟོང་ཐུན་དང་ཡང་ཤིན་ཏུ་མཐུན་ནོ།། རྗེ་
བསྟན་དར་བས་ཀྱང་། འབྱུང་འགྱུར་ནམ་མཁའི་ཡོན་ཏན་གྱི་སྒྲ་གང་ལ་ཡང་ཚད་མར་
མ་སོང་བར་སྒྲ་ཙམ་ལ་ཚད་མར་སོང་བ་རྒྱལ་བ་གཉིས་ཀས་མི་འདོད་པར་གསུངས་པས།
འབྱུང་འགྱུར་དང་ནམ་མཁའི་ཡོན་ཏན་གང་ཡང་མ་ཡིན་པའི་སྒྲ་རྒོལ་བ་གཉིས་ཀས་མི་
འདོད་པར་སྟོང་ཐུན་ལས་གསུངས་པར་མ་ཟད། སྒྲ་ཡིན་ན་འབྱུང་འགྱུར་ཡིན་དགོས་
པར་སངས་རྒྱས་པ་ཐམས་ཅད་ཀྱིས་འདོད་པའི་ཕྱིར་རོ།། གཞན་ཡང་། དེ་འདྲའི་ཁྱད་
པར་འཐད་པར་ཐལ། སངས་རྒྱས་པ་འོག་མ་དང་བྱེ་བྲག་པ་གཉིས་ལ་ཆོས་ཅན་ཚད་
མས་འགྲུབ་ཚུལ་མཐུན་སྣང་བ་ཡོད་པ་གང་ཞིག ལེགས་ལྡན་དང་གྲངས་ཅན་གཉིས་ལ་
ཆོས་ཅན་ཚད་མས་གྲུབ་ཚུལ་མཐུན་སྣང་བ་མེད་པའི་ཕྱིར། དང་པོ་གྲུབ་སྟེ། དངོས་སྨྲ་
བ་རྣམས་ནང་ཕན་ཚུན་ལ་ཆོས་ཅན་ཚད་མས་གྲུབ་ཚུལ་མཐུན་སྣང་བ་ཡོད་པར་རང་
གཞན་གྱི་ཡིག་ཆ་ལས་གསུངས་པའི་ཕྱིར། གཉིས་པ་གྲུབ་སྟེ། ལེགས་ལྡན་དང་གྲངས་
ཅན་གཉིས་ལ་ཆོས་ཅན་ཚད་མས་གྲུབ་ཚུལ་མཐུན་སྣང་བ་མེད་པར་རྗེ་ཡབ་སྲས་ཀྱིས་
གསུངས་པ་དང་གཉལ་སྟོན་དཀའ་འགྲེལ་སོགས་རང་རེའི་ཡིག་ཆ་རྣམས་ལས་གསུངས་
པའི་ཕྱིར། གཞན་ཡང་། དེ་གཉིས་ལ་ཆོས་ཅན་ཚད་མས་གྲུབ་ཚུལ་མཐུན་སྣང་བ་མེད་
པར་ཐལ། གྲངས་ཅན་གྱིས་ཆོས་ཅན་དེ་རང་མཚན་གྱིས་གྲུབ་པ་ལ་མ་འཁྲུལ་བའི་ཚད་
མའི་རྙེད་དོན་དུ་ཁས་བླངས་ལེན་ཀྱང་རིགས། ལེགས་ལྡན་གྱིས་ཆོས་ཅན་དེ་རང་
མཚན་གྱིས་གྲུབ་པ་ལ་མ་འཁྲུལ་བའི་ཚད་མའི་རྙེད་དོན་དུ་ཁས་བླངས་ཀྱང་ལེན་མི་
རིགས་པའི་ཕྱིར། དེར་ཐལ། གྲངས་ཅན་གྱིས་ཆོས་ཅན་རང་མཚན་གྱིས་གྲུབ་པར་
ཁས་ལེན་རིགས། ལེགས་ལྡན་གྱིས་ཆོས་ཅན་རང་མཚན་གྱིས་གྲུབ་པར་ཁས་བླངས་ཀྱང་
ལེན་མི་རིགས་པའི་ཕྱིར་ཏེ། ལེགས་ལྡན་གྱིས་ཆོས་བདེན་པར་མ་གྲུབ་པར་ཁས་བླངས་
པའི་ཕྱིར། གཞན་ཡང་། དེས་ཆོས་ཅན་རང་མཚན་གྱིས་གྲུབ་པར་ཁས་ལེན་མི་རིགས་
ཏེ། དེ་དབུ་མ་པ་ཡིན་པའི་ཕྱིར། ཁྱབ་སྟེ། དབུ་མ་པ་ཡིན་ན་རང་མཚན་ཁས་ལེན་མི་

རིགས་པས་ཁྱབ་པའི་ཕྱིར། དེའི་ཕྱིར་གྲངས་ཅན་གྱིས་རང་མཚན་གྱིས་གྲུབ་པ་སྟོན་
པའི་གྲུབ་མཐའ་ཁས་ལེན་རིགས། ལེགས་ལྡན་གྱིས་རང་མཚན་གྱིས་གྲུབ་པ་སྟོན་པའི་
གྲུབ་མཐའ་ཁས་ལེན་མི་རིགས་ཞེས་སྨྲ་དགོས་པ་འདྲའོ།། གལ་ཏེ་དེ་གཉིས་ལ་ཆོས་ཅན་
ཚད་མས་གྲུབ་ཚུལ་མཐུན་སྣང་བ་ཡོད་པར་ཐལ། དེ་གཉིས་ཀས་ཆོས་ཅན་དེ་རང་
མཚན་གྱིས་གྲུབ་པ་ལ་མ་འཁྲུལ་བའི་ཚད་མའི་རྙེད་དོན་དུ་ཁས་ལེན་པ་མཚུངས་པའི་
ཕྱིར་ན་མ་ཁྱབ་སྟེ། ལེགས་ལྡན་གྱིས་ཆོས་ཅན་དེ་རང་མཚན་གྱིས་གྲུབ་པ་ལ་མ་འཁྲུལ་
བའི་ཚད་མའི་རྙེད་དོན་དུ་ཁས་བླངས་ཀྱང་དེ་ལྟར་ཁས་ལེན་མི་རིགས་པའི་ཕྱིར་ཏེ། རྗེ་
དྲུང་དབུ་མར་མིག་སོགས་དོན་དམ་པར་རང་མཚན་གྱིས་གྲུབ་པ་ལ་མ་འཁྲུལ་བའི་ཚད་
མས་རྙེད་པར་ལེགས་ལྡན་གྱིས་ཁས་བླངས་པར་གསུངས་ཤིང་། འོག་ཏུ་ལེགས་ལྡན་
གྱིས་མིག་སོགས་རང་མཚན་གྱིས་གྲུབ་པ་ལ་འཁྲུལ་བའི་ཚད་མའི་རྙེད་དོན་དུ་ཁས་ལེན་
དགོས་གྲངས་ཅན་སོགས་དངོས་སྨྲ་བ་རྣམས་ཀྱིས་མིག་སོགས་རང་མཚན་གྱིས་གྲུབ་པ་ལ་
མ་འཁྲུལ་བའི་ཚད་མའི་རྙེད་དོན་དུ་ཁས་བླངས་པར་གསུངས་པའི་ཕྱིར་ཡང་དེ་གཉིས་ལ་
ཆོས་ཅན་ཚད་མས་གྲུབ་ཚུལ་མཐུན་སྣང་བ་ཡོད་པར་ཐལ། དེ་གཉིས་ལ་ཆོས་ཅན་དེ་
རང་མཚན་གྱིས་གྲུབ་པ་ལ་མ་འཁྲུལ་བའི་ཚད་མས་གྲུབ་ཚུལ་མཐུན་པར་སྣང་བའི་ཕྱིར
ན་མ་ཁྱབ་སྟེ། ལེགས་ལྡན་ལ་ཆོས་ཅན་དེ་བདེན་པར་གྲུབ་པ་ལ་འཁྲུལ་བའི་ཚད་མས་
གྲུབ་པར་སྣང་བ་གང་ཞིག ཅིག་ཤོས་ལ་བདེན་པར་གྲུབ་པ་ལ་མ་འཁྲུལ་བའི་ཚད་མས་
གྲུབ་པར་སྣང་བའི་ཕྱིར། མདོར་ན་ལེགས་ལྡན་གྱིས་རང་དང་གྲངས་ཅན་གཉིས་ལ་
མིག་སོགས་རང་མཚན་གྱིས་གྲུབ་པ་ལ་མ་འཁྲུལ་བའི་ཚད་མས་གྲུབ་ཚུལ་མཐུན་སྣང་བ་
ཡོད་པ་དང་། མིག་སོགས་ལ་ཚད་མར་སོང་ན་རང་མཚན་གྱིས་གྲུབ་པའི་མིག་སོགས་ལ་
ཚད་མར་སོང་དགོས་པར་འདོད་པ་དེ་མི་རིགས་ཏེ། དེ་ལྟར་རིགས་ན་ཁོ་རང་དང་
གྲངས་ཅན་གཉིས་ལ་མིག་སོགས་བདེན་པར་གྲུབ་པ་ལ་མ་འཁྲུལ་བའི་ཚད་མས་གྲུབ་ཚུལ་
མཐུན་སྣང་བ་ཡོད་དགོས་པ་དང༌། མིག་སོགས་ལ་ཚད་མར་སོང་ན་བདེན་པར་གྲུབ་
པའི་མིག་སོགས་ལ་ཚད་མར་སོང་བས་ཁྱབ་པར་འདོད་དགོས་པ་ལས། དེ་ལྟར་མི་
འདོད་པའི་ཕྱིར་རོ།། དེ་བཞིན་དུ། རང་རྒྱུད་པ་རྣམས་དབུ་མ་པ་ཡིན་པས་དེ་དག་
ནང་ཕན་ཚུན་ལ་ཆོས་ཅན་རང་མཚན་གྱིས་གྲུབ་པ་ལ་མ་འཁྲུལ་པའི་ཚད་མས་གྲུབ་ཚུལ་
